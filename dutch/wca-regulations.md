# <wca-title>WCA Reglementen

<version>Versie: 1 januari 2026


## Opmerkingen

### Vertaling

Let op dat vertalingen geen officiële versies zijn, zelfs als ze beschikbaar worden gesteld op de WCA website voor het gemak.
Als er een verschil is tussen de vertaling en de (huidige officiële) Engelse versie, moet de Engelse versie worden gebruikt.

### WCA Reglementen

De WCA Reglementen bevatten de volledige set Reglementen die van toepassing zijn op alle officiële wedstrijden die worden gesanctioneerd door de World Cube Association.
Van 1 januari 2013 tot 1 januari 2025 waren de WCA-Reglementen opgesplitst in de WCA-Reglementen en de WCA-Richtlijnen. De inhoud van beide documenten werd samengevoegd in de WCA-reglementen van 17 juli 2025.

### Woordgebruik
Het gebruik van de woorden 'moet' (must), 'moet niet' (must not), 'dient' (should), 'mogen niet' (should not), 'kan' (may) komt overeen met [RFC 2119](https://www.ietf.org/rfc/rfc2119.txt).

### Informatie op internet
Website van de World Cube Association: [www.worldcubeassociation.org](https://www.worldcubeassociation.org/)

Oorspronkelijke bron van de WCA Reglementen: [www.worldcubeassociation.org/regulations](https://www.worldcubeassociation.org/regulations/)

WCA Reglementen in [PDF-formaat](link:pdf)

### Bron
De ontwikkeling van de WCA Reglementen is openbaar [op GitHub](https://github.com/thewca/wca-regulations) en de discussie is openbaar [op het WCA Forum](https://forum.worldcubeassociation.org/c/regulations).

### Contact
Voor vragen en feedback kunt u contact opnemen met het [WCA Regulations Committee (WRC)](mailto:wrc@worldcubeassociation.org).

### Labels
Om informatiever te zijn worden sommige reglementen geclassificeerd met één van de volgende labels. Let op: dit dient te worden behandeld als metadata, niet als een beschrijving van het belang.

- <label>[AANVULLING] Aanvullende informatie ter aanvulling op de Reglementen.
- <label>[VERDUIDELIJKING] Informatie om mogelijke vragen over de interpretatie van de Reglementen te beantwoorden.
- <label>[UITLEG] Informatie om de bedoeling van de Reglementen te verduidelijken.
- <label>[AANBEVELING] Iets wat niet strikt verplicht is, maar wat indien mogelijk dient te worden gedaan.
- <label>[HERINNERING] Informatie die door andere Reglementen kan worden beantwoord maar waarvan de relevantie de moeite van het herhalen waard is.
- <label>[VOORBEELD] Een voorbeeld van hoe een Reglement moet worden toegepast.


## <contents> [Inhoudsopgave](regulations:contents)

Let op:  omdat Artikel&nbsp;-en Reglementnummers niet opnieuw worden toegewezen wanneer Reglementen worden verwijderd, kunnen er gaten in de nummering zitten.

<table-of-contents>


## <article-1><officials><officials> Artikel 1: Officials

- 1a) Een wedstrijd moet een WCA Delegate en een organisatieteam (bestaande uit een of meer personen) hebben met de volgende officials: judges, scramblers en score-invoerders.
    - 1a1) Een wedstrijd met één of meer Head to Head-rondes (zie [Artikel I](regulations:article:I)) moet ook één of meer omroepers hebben.
- 1b) Het organisatieteam van een wedstrijd is verantwoordelijk voor de logistiek voor, tijdens en na de wedstrijd.
- 1c) De WCA Delegate is er verantwoordelijk voor dat de wedstrijd voldoet aan de WCA Reglementen en alle van toepassing zijnde WCA beleidslijnen of vereisten. De WCA Delegate kan specifieke eigen verantwoordelijkheden delegeren aan andere leden van het organisatieteam maar is uiteindelijk verantwoordelijk voor de manier waarop deze verantwoordelijkheden worden uitgevoerd.
- 1c+) [VERDUIDELIJKING] Als er meerdere WCA Delegates zijn aangesteld voor de wedstrijd, verwijst "WCA Delegate" naar gelijk welke onder hen. "WCA Delegate" verwijst ook naar iedereen die door een aangestelde WCA Delegate werd aangeduid om een relevante verantwoordelijkheid van de WCA Delegate tijdens een wedstrijd te vervullen.
- 1c++) [CLARIFICATION] WCA Delegates mogen de wedstrijd bijwonen zonder te zijn aangesteld als WCA Delegate voor de wedstrijd. "WCA Delegate" verwijst aldus enkel naar hen als ze door een aangestelde WCA Delegate werden aangeduid om een relevante verantwoordelijkheid van de WCA Delegate tijdens een wedstrijd te vervullen (zie [Reglement 1c+](regulations:regulation:1c+)).
- 1e) Elk wedstrijdonderdeel moet één of meer judges hebben.
    - 1e1) Een judge is verantwoordelijk voor het uitvoeren van de procedures van het wedstrijdonderdeel.
        - 1e1a) Een judge kan meerdere deelnemers tegelijk jureren, ter beoordeling van de WCA Delegate, zolang de judge in staat is om ervoor te zorgen dat alle WCA Reglementen te allen tijde worden opgevolgd.
    - 1e2) Elke deelnemer moet beschikbaar zijn om te jureren. Als een deelnemer moet jureren, kan de deelnemer alleen om een legitieme reden verontschuldigd worden (bijvoorbeeld omdat de deelnemer onbekend is met een puzzel), ter beoordeling van de WCA Delegate. Straf: diskwalificatie van een wedstrijdonderdeel, meerdere wedstrijdonderdelen of alle onderdelen van deze wedstrijd (zie [Reglement 2k](regulations:regulation:2k)).
- 1f) Elk wedstrijdonderdeel moet een of meer scramblers hebben. Uitzondering: 3x3x3 Met minste draaien.
    - 1f1) Een scrambler past scramble-reeksen toe om puzzels voor pogingen voor te bereiden (zie [Reglement A2](regulations:regulation:A2)).
    - 1f2) Elke deelnemer moet beschikbaar zijn om te scramblen. Als een deelnemer moet scramblen, kan de deelnemer alleen om een legitieme reden verontschuldigd worden (bijvoorbeeld omdat de deelnemer onbekend is met de scramble-notatie), ter beoordeling van de WCA Delegate. Straf: diskwalificatie van een wedstrijdonderdeel, meerdere wedstrijdonderdelen of alle onderdelen van deze wedstrijd (zie [Reglement 2k](regulations:regulation:2k)).
- 1g) Elk wedstrijdonderdeel moet één of meer score-invoerders hebben.
    - 1g1) Een score-invoerder is verantwoordelijk voor het invoeren van de resultaten.
    - 1g2) Wijzigingen in het resultaat op een scorebriefje zijn alleen toegestaan na beoordeling van de WCA Delegate.
- 1h) Deelnemers in dezelfde ronde van een wedstrijdonderdeel kunnen als één groep deelnemen of in verschillende groepen worden verdeeld.
- 1h+) [AANBEVELING] Deelnemers in dezelfde groep dienen dezelfde scramble-reeksen te gebruiken. Verschillende groepen dienen verschillende scramble-reeksen te gebruiken.
- 1h++) [AANBEVELING] Alle pogingen in de laatste ronde van een wedstrijdonderdeel, evenals alle pogingen 3x3x3 Met minste draaien, dienen dezelfde scramble-reeksen te hebben voor alle deelnemers (d.w.z. slechts één groep).
- 1h+++) [AANVULLING] Deelnemers mogen vragen om in een aparte groep te mogen deelnemen op een ander tijdstip dan het geplande tijdstip voor de ronde. De WCA Delegate dient zorgvuldig de eerlijkheid en praktische uitvoerbaarheid van de situatie te overwegen alvorens zulke verzoeken goed te keuren en dient ervoor te zorgen dat zulke pogingen in overeenstemming zijn met [Reglement 9l](regulations:regulation:9l) (d.w.z. ze moeten starten nadat alle deelnemers hun pogingen van een vorige ronde van hetzelfde wedstrijdonderdeel hebben beëindigd en eindigen voordat een deelnemer een poging is begonnen voor een volgende ronde van hetzelfde wedstrijdonderdeel). Deelnemers die zulke aanpassingen vragen, dienen vóór de wedstrijd contact op te nemen met het organisatieteam en de WCA Delegate. Uitzondering: dergelijke aanpassingen zijn niet toegestaan voor 3x3x3 Met minste draaien, dat zijn eigen beperkte aanpassingen specificeert in [Reglement E6](regulations:regulation:E6).
    - 1h1) Scramblers en judges voor een ronde mogen niet scramblen/jureren voor deelnemers in hun eigen groep voordat zij klaar zijn met al hun eigen pogingen voor de ronde. De volgende uitzonderingen zijn van toepassing:
        - 1h1a) Voor 3x3x3 Met minste draaien kunnen judges deelnemers in hun eigen groep beoordelen voordat ze klaar zijn met hun poging (d.w.z. terwijl ze aan het deelnemen zijn).
        - 1h1a+) [VERDUIDELIJKING] Judges die meedoen aan een 3x3x3 Met minste draaien poging die ze jureren mogen niet beginnen met het beoordelen van pogingen totdat ze klaar zijn met hun eigen poging. Ze mogen beginnen met beoordelen voor het einde van de 60 minuten als ze hun poging vroegtijdig hebben ingeleverd (zie [Reglement E2b+](regulations:regulation:E2b+)). Ze zouden een andere judge moeten vragen om hun eigen poging te beoordelen.
        - 1h1b) Voor 3x3x3 Meervoudig geblinddoekt kunnen deelnemers andere deelnemers in hun eigen groep beoordelen nadat ze klaar zijn met hun poging.
- 1j) Alle officials kunnen deelnemen aan de wedstrijd.
- 1k) Officials kunnen meerdere rollen vervullen (bijv. organisatieteam, WCA Delegate, judge, score-invoerder, scrambler).
- 1l) Elke Head to Head-ronde moet een omroeper hebben.


## <article-2><competitors><competitors> Artikel 2: Deelnemers

- 2a) Elke persoon kan deelnemen aan een WCA wedstrijd wanneer hij/zij:
    - 2a1) voldoet aan de WCA Reglementen.
    - 2a2) voldoet aan de wedstrijdvereisten, die vóór de wedstrijd duidelijk moeten worden aangekondigd.
    - 2a3) niet voor deelname geschorst is door de WCA.
    - 2a4) voldoet aan alle redelijke veiligheidsmaatregelen die door de WCA Delegate nodig worden geacht, die vóór de wedstrijd duidelijk moeten worden aangekondigd.
- 2b) Deelnemers jonger dan 18 jaar moeten toestemming hebben van hun ouder(s)/voogd(en) om zich te registreren en deel te nemen.
- 2c) Deelnemers registreren zich door alle informatie te verstrekken die het organisatieteam nodig heeft (inclusief: naam, land, geboortedatum, contactgegevens, geselecteerde wedstrijdonderdelen).
- 2c+) [AANVULLING] Nieuwe deelnemers moeten zich registreren met hun officiële naam of de naam die ze in het echte leven prefereren. Achternamen moeten officiële achternamen zijn.
    - 2c1) Een deelnemer komt niet in aanmerking om deel te nemen zonder een voltooide registratie, zoals bepaald door het organisatieteam en de WCA Delegate.
    - 2c2) Terugkerende deelnemers moeten persoonlijke informatie verstrekken die overeenkomt met hun WCA-profiel. Als een deelnemer zijn of haar persoonlijke gegevens tussen wedstrijden wil wijzigen of updaten (bijvoorbeeld een verandering van land, naam of geslacht), dan moet hij of zij contact opnemen met het [WCA Results Team](https://www.worldcubeassociation.org/contact?contactRecipient=wrt) rechtstreeks of via een WCA Delegate.
    - 2c2+) [VERDUIDELIJKING] Een WCA profiel is de verzameling van data gerelateerd aan een deelnemer en bevat zijn/haar persoonlijke informatie (naam, land, gender en geboortedatum) evenals al hun resultaten in officiële WCA wedstrijden.
- 2d) De naam, het land, het geslacht en de wedstrijdresultaten van een deelnemer worden als openbare informatie beschouwd. Alle andere persoonlijke informatie wordt als vertrouwelijk beschouwd en mag niet worden bekendgemaakt aan externe organisaties/personen zonder de toestemming van de deelnemer.
- 2d+) [AANVULLING] De geboortedatum en contactgegevens dienen speciaal te worden beveiligd.
- 2d++) [HERINNERING] Als een derde partij (bijvoorbeeld een journalist) het organisatieteam vraagt om in contact te worden gebracht met een deelnemer, dient eerst aan de deelnemer toestemming te worden gevraagd.
- 2e) Deelnemers moeten een land vertegenwoordigen waarvan zij staatsburger zijn. De WCA Delegate dient de nationaliteit te verifiëren door middel van foto’s of documenten (bijvoorbeeld een paspoort) bij hun eerste wedstrijd.
- 2e+) [VERDUIDELIJKING] Als een deelnemer meerdere nationaliteiten heeft, kan hij/zij kiezen welk land hij/zij vertegenwoordigt bij zijn/haar eerste wedstrijd.
- 2e++) [AANVULLING] De WCA Delegate dient van elke nieuwe deelnemer ook de naam en geboortedatum te verifiëren door middel van documenten (bijvoorbeeld een paspoort) tijdens zijn/haar eerste wedstrijd.
    - 2e1) De in aanmerking komende landen worden gedefinieerd in de [WCA Lijst van erkende landen](https://www.worldcubeassociation.org/regulations/countries/).
    - 2e2) Deelnemers kunnen hun land wijzigen op gelijk welk moment tussen wedstrijden (zie [Reglement 2c2](regulations:regulation:2c2)), zolang het minstens één jaar geleden is sinds een vorige wijziging.
        - 2e2a) Uitzondering: Als de deelnemer het staatsburgerschap verliest van het land dat hij/zij vertegenwoordigde, moet hij/zij van land veranderen voor of tijdens de volgende wedstrijd.
        - 2e2b) Uitzondering: Als de deelnemer binnen het kalenderjaar een nieuwe nationaliteit heeft verworven, mag hij/zij zijn/haar land voor of tijdens de volgende wedstrijd veranderen naar zijn/haar nieuwe nationaliteit.
- 2f) Deelnemers moeten zich houden aan de regels van de wedstrijdlocatie en zich op een fatsoenlijke manier gedragen.
- 2g) Deelnemers moeten stil zijn wanneer ze zich binnen het aangewezen wedstrijdgebied bevinden. Praten is toegestaan maar moet op een redelijk niveau worden gehouden en niet in de buurt van deelnemers die nog actief deelnemen.
    - 2g3) Deelnemers in een lopende ronde mogen niet met elkaar communiceren over de gescramblede toestanden van de groep, tenzij al deze deelnemers niet meer in aanmerking komen voor verdere pogingen in de groep. Straf: diskwalificatie van de deelnemer(s) voor het wedstrijdonderdeel, ter beoordeling van de WCA Delegate. Uitzondering: voor 3x3x3 Met minste draaien en 3x3x3 Meervoudig geblinddoekt kunnen deelnemers die klaar zijn met hun poging de scramble-reeks(en) delen en bespreken met andere deelnemers in de groep die ofwel klaar zijn met hun poging of afgezien hebben van hun poging.
        - 2g3a) Voor rondes waar resultaten live worden ingevoerd, kan het organisatieteam verplichten dat deelnemers de ingevoerde resultaten van hun groep niet mogen bekijken totdat ze klaar zijn met hun pogingen.
- 2h) Deelnemers moeten gepast gekleed zijn op de wedstrijdlocatie. Ter beoordeling van de WCA Delegate kunnen deelnemers worden gediskwalificeerd wegens ongepaste kleding.
- 2i) Tijdens het inspecteren of oplossen mogen deelnemers voorwerpen gebruiken die geen oneerlijk voordeel opleveren, ter beoordeling van de WCA Delegate. Straf voor het gebruik van niet-toegestane voorwerpen: diskwalificatie van de poging (DNF). Uitzondering: als een niet-toegestaan voorwerp wordt gebruikt, hoeven de huidige poging en alle voltooide pogingen niet te worden gediskwalificeerd als de deelnemer geen oneerlijk voordeel heeft behaald met het voorwerp, ter beoordeling van de WCA Delegate, maar de deelnemer mag geen verdere pogingen met het voorwerp uitvoeren.
    - 2i1) Voorbeelden van voorwerpen die dienen te worden toegestaan:
        - 2i1a) Medische/fysieke hulpmiddelen die door de deelnemer worden gedragen (bijv. bril, polsbrace).
        - 2i1b) Niet-elektronische oordopjes en oorbeschermers, maar geen elektronische hoofdtelefoons en oortjes (zie [Reglement 2i2a](regulations:regulation:2i2a)).
        - 2i1c) Eten en drinken.
        - 2i1d) Elektronische of niet-elektronische handwarmers.
        - 2i1e) Camera's, inclusief mobiele telefoons die als camera worden gebruikt. Elke cameramonitor moet leeg zijn of uit het zicht van de deelnemer.
    - 2i2) De volgende voorwerpen mogen tijdens een poging niet worden gebruikt:
        - 2i2a) Toestellen waarmee de deelnemer audio kan afspelen die niet hoorbaar is voor de judge (bijv. elektronische hoofdtelefoons en oordopjes). Dit omvat relevante toestellen die zijn uitgeschakeld of losgekoppeld. Uitzondering: medische hulpmiddelen van dergelijke aard kunnen worden toegestaan als de deelnemer geen comfortabel alternatief heeft.
        - 2i2b) Toestellen die worden gebruikt om informatie weer te geven via een actief scherm dat zichtbaar is voor de deelnemer (bijvoorbeeld een mobiele telefoon of tablet).
        - 2i2c) Geschreven aantekeningen of ander referentiemateriaal met informatie over hoe een puzzel op te lossen.
        - 2i2d) Andere puzzels.
        - 2i2e) Bijkomende verlichting.
- 2j) De WCA Delegate kan een deelnemer diskwalificeren voor specifieke pogingen en/of wedstrijdonderdelen.
    - 2j1) Als een deelnemer om wat voor reden dan ook wordt gediskwalificeerd voor een onderdeel, komt hij/zij niet meer in aanmerking voor verdere pogingen in het onderdeel.
        - 2j1a) Als de deelnemer al minstens één poging in een ronde is begonnen voordat hij werd gediskwalificeerd, worden de resultaten van alle resterende pogingen in het onderdeel geregistreerd als DNF. Als de deelnemer geen pogingen heeft gestart, worden er geen resultaten geregistreerd (zie [Reglement 9f5a](regulations:regulation:9f5a)).
    - 2j2) Resultaten van pogingen die voltooid zijn op het moment dat de diskwalificatie wordt toegepast, mogen niet worden gediskwalificeerd. Uitzondering: valsspelen of frauderen (zie [Reglement 2k2a](regulations:regulation:2k2a)).
    - 2j2+) [VOORBEELD] Als een deelnemer bijvoorbeeld wordt gediskwalificeerd van een wedstrijdonderdeel omdat hij/zij niet is komen opdagen voor de laatste ronde, blijven zijn/haar resultaten van eerdere rondes geldig.
    - 2j2++) [VOORBEELD] Als de WCA Delegate een deelnemer diskwalificeert tijdens zijn/haar derde poging in een ronde, dan worden alleen de derde poging en alle volgende pogingen in dat onderdeel gediskwalificeerd, zelfs als de omstandigheden die aanleiding gaven tot de diskwalificatie zich voor deze poging voordeden.
    - 2j3) Specifieke voltooide pogingen kunnen worden gediskwalificeerd onder de omstandigheden beschreven in [Reglement 2k](regulations:regulation:2k), alleen als het relevante incident zich voordeed tijdens de poging.
- 2k) Ter beoordeling van de WCA Delegate kan een deelnemer worden gediskwalificeerd voor specifieke pogingen en/of wedstrijdonderdelen (één wedstrijdonderdeel, meerdere wedstrijdonderdelen of alle wedstrijdonderdelen) als de deelnemer:
    - 2k1) Niet incheckt of zich niet op tijd meldt voor de wedstrijd.
    - 2k2) Verdacht wordt van valsspelen of frauderen jegens de officials tijdens de wedstrijd.
        - 2k2a) De WCA Delegate kan mogelijk verdachte resultaten diskwalificeren.
    - 2k3) Zich gedraagt op een manier die onwettig, gewelddadig, onfatsoenlijk of onveilig is, of deze opzettelijk schade toebrengt aan de voorzieningen op de wedstrijdlocatie of aan persoonlijke eigendommen binnen de wedstrijdlocatie.
    - 2k4) Anderen stoort of afleidt tijdens de wedstrijd.
    - 2k5) Zich niet houdt aan de WCA Reglementen tijdens de wedstrijd.
    - 2k6) Niet voldoet niet aan de vereisten van het wedstrijdonderdeel (bijvoorbeeld niet weten hoe de puzzel moet worden opgelost). Een deelnemer mag niet deelnemen met de verwachting van een DNF resultaat of een opzettelijk slecht resultaat.
    - 2k6+) [VERDUIDELIJKING] WCA Delegates dienen enkel naar eigen oordeel te voorkomen dat deelnemers een ernstig nadeel vormen voor de wedstrijd (bijvoorbeeld verspillen van tijd en/of wedstrijdmiddelen). Deelnemers mogen niet worden gediskwalificeerd voor een “slecht” resultaat als ze naar hun beste kunnen deelnemen.
- 2l) Een deelnemer kan onmiddellijk worden gediskwalificeerd, of na een waarschuwing, afhankelijk van de aard en de ernst van de overtreding.
    - 2l1) Een gediskwalificeerde deelnemer komt niet in aanmerking voor een terugbetaling van de deelnamekosten van de wedstrijd.
- 2n) Deelnemers kunnen mondeling een beslissing bij de WCA Delegate betwisten.
    - 2n1) Betwistingen zijn alleen toegestaan tijdens de wedstrijd (zie [Reglement 9u](regulations:regulation:9u)), binnen de 30 minuten nadat het betwiste incident plaatsvond en vóór het begin van volgende rondes van het betreffende wedstrijdonderdeel.
    - 2n2) De WCA Delegate moet het geschil oplossen vóór het begin van de volgende ronde van het onderdeel.
    - 2n3) De deelnemer moet alle definitieve beslissingen van de WCA Delegate aanvaarden. Straf: diskwalificatie voor de wedstrijd.
    - 2n3+) [AANVULLING] De deelnemer kan zijn geschil na de wedstrijd laten escaleren door de procedure te volgen die beschreven staat in de [Disputes Motion](https://documents.worldcubeassociation.org/documents/motions/16.2025.1%20-%20Disputes.pdf).
- 2s) Deelnemers die zich omwille van omstandigheden (bijvoorbeeld handicap) niet kunnen houden aan één of meerdere WCA Reglementen, kunnen speciale voorzieningen aanvragen bij de WCA Delegate. Deelnemers die dergelijke voorzieningen aanvragen, dienen minstens twee weken vóór de wedstrijd contact op te nemen met het organisatieteam en de WCA Delegate.
- 2s+) [HERINNERING] Speciale aanpassingen moeten worden vermeld in het verslag van de Delegate.
- 2s++) [VOORBEELD] Deelnemers die door omstandigheden (bijv. religie) niet op een bepaalde datum of tijd kunnen deelnemen, kunnen toestemming krijgen om op een ander tijdstip deel te nemen ter beoordeling van de WCA Delegate. De WCA Delegate dient de beschikbaarheid van wedstrijdmiddelen in overweging te nemen bij het behandelen van dergelijke verzoeken. Dit omvat de mogelijkheid om voorlopig deel te nemen aan de volgende ronde(s) voordat de vorige ronde(s) is (zijn) afgerond. Deelnemers zouden niet mogen deelnemen op een tijdstip of datum dat geen deel uitmaakt van, of onmiddellijk grenst aan, het bestaande wedstrijdschema. Deelnemers zouden niet buiten de wedstrijdlocatie mogen deelnemen.
- 2s+++) [VOORBEELD] Een deelnemer die één van zijn handen niet kan gebruiken om de timer te starten, kan hulp krijgen van de judge om de timer te starten en te stoppen, of een deelnemer die niet kan horen, kan de inspectiewaarschuwingen op een andere manier krijgen.
    - 2s1) Deelnemers die omwille van omstandigheden de normale wedstrijdprocedures niet kunnen volgen, kunnen speciale voorzieningen krijgen. Deze gevallen dienen te worden voorgelegd aan het WCA Regulations Committee voordat ze worden toegepast.
    - 2s1+) [VOORBEELD] Voorbeelden van zulke aanpassingen omvatten: een blinde deelnemer die een tweede hand gebruikt om de stukken te voelen in 3x3x3 Met één hand of een tweede puzzel met speciale stukken tijdens de memorisatiefase in 3x3x3 Geblinddoekt.
- 2u) Deelnemers moeten aanwezig zijn en klaar om deel te nemen als ze worden opgeroepen voor een poging. Straf: diskwalificatie voor het wedstrijdonderdeel.
    - 2u1) Uitzondering: een deelnemer die niet op tijd aanwezig is voor een individueel geplande poging (bijvoorbeeld 3x3x3 Met minste draaien, 3x3x3 Meervoudig geblinddoekt), kan worden beschouwd als te hebben afgezien van deze poging (DNS), ter beoordeling van de WCA Delegate.
    - 2u1+) [AANVULLING] De deelnemer mag deelnemen ter beoordeling van de WCA Delegate. De WCA Delegate moet zorgvuldig overwegen of het eerlijk is om dit toe te staan.
    - 2u2) Uitzondering: voor rondes met een cumulatieve tijdslimiet mag een deelnemer die te laat komt deelnemen met een kortere cumulatieve tijdslimiet, ter beoordeling van de WCA Delegate.


## <article-3><puzzles><puzzles> Artikel 3: Puzzels

- 3a) Deelnemers moeten hun eigen puzzels verstrekken voor de wedstrijd.
- 3a+) [VERDUIDELIJKING] Deelnemers mogen puzzels van elke redelijke grootte gebruiken, ter beoordeling van de WCA Delegate.
- 3a++) [AANVULLING] Standaard dient een deelnemer dezelfde puzzel te gebruiken voor opeenvolgende pogingen in een Speedsolving ronde. Een deelnemer kan van puzzels wisselen tussen pogingen, ter beoordeling van de judge of de WCA Delegate.
- 3a+++) [VERDUIDELIJKING] Deelnemers mogen puzzels van andere deelnemers lenen om in de wedstrijd te gebruiken.
    - 3a1) Deelnemers moeten klaar zijn om hun puzzels in te leveren wanneer ze worden opgeroepen (zie [Reglement 2u](regulations:regulation:2u)).
    - 3a1+) [VERDUIDELIJKING] Deelnemers kunnen worden gediskwalificeerd als ze geen puzzel kunnen inleveren nadat ze zijn opgeroepen (bijvoorbeeld als ze van plan waren een puzzel te gebruiken die een andere deelnemer momenteel gebruikt en daarom op dit moment geen puzzel kunnen inleveren).
    - 3a2) Puzzels moeten volledig werken zodat normale scrambling mogelijk is.
    - 3a3) Veelvlakpuzzels moeten een kleurenschema gebruiken met één unieke kleur per zijde in de opgeloste toestand. Elke puzzelvariant moet draaibewegingen, standen en oplossingen hebben die functioneel identiek zijn aan de originele puzzel.
    - 3a4) Puzzels mogen geen elektronische onderdelen bevatten (bijvoorbeeld Bluetooth of Wi-Fi-mogelijkheden, motoren, sensoren of lampjes).
- 3d) Puzzels moeten gekleurde delen hebben die het kleurenschema van de puzzel bepalen en slechts één van de volgende zijn: gekleurde stickers, gekleurde tegels, gekleurd plastic of geverfde/afgedrukte kleuren. Alle gekleurde delen van een puzzel moeten van een vergelijkbaar materiaal zijn gemaakt. Uitzondering: voor Clock hebben puzzels geen gekleurde onderdelen.
    - 3d1) Voor deelnemers met een medisch gedocumenteerde visuele handicap zijn de volgende uitzonderingen van toepassing:
        - 3d1a) Blinde deelnemers kunnen puzzels gebruiken met verschillende texturen op verschillende zijden. Elke zijde dient een aparte kleur hebben om het scramblen en jureren te vergemakkelijken.
        - 3d1b) Kleurenblinde deelnemers die geen onderscheid kunnen maken tussen het benodigde aantal kleuren, kunnen gekleurde delen met bijkomende uniforme kleuren of patronen gebruiken, als deze expliciet zijn goedgekeurd volgens [Reglement 2s](regulations:regulation:2s). Bijkomende uniforme kleuren of patronen kunnen van stickers komen of worden getekend.
        - 3d1b+) [VERDUIDELIJKING] Bijkomende uniforme kleuren of patronen hoeven niet op elke kant aanwezig te zijn maar alleen op kanten waar geen duidelijke kleur kan worden gevonden. Stukken mogen geen kenmerken hebben (bijvoorbeeld texturen, onregelmatige patronen) die ze significant van soortgelijke stukken onderscheiden.
    - 3d2) De kleuren van de gekleurde delen moeten effen zijn, met één uniforme kleur per zijde. Elke kleur moet duidelijk te onderscheiden zijn van de andere kleuren.
- 3h) Wijzigingen die het basisconcept van een puzzel verbeteren, zijn niet toegestaan. Gewijzigde versies van puzzels zijn alleen toegestaan als de wijziging geen aanvullende informatie beschikbaar maakt voor de deelnemer (bijvoorbeeld richting of identiteit van stukken), vergeleken met een ongewijzigde versie van dezelfde puzzel.
- 3h+) [VERDUIDELIJKING] Puzzels kunnen intern worden verfijnd door schuren, smeren of aanpassingen die de stabiliteit verbeteren (bijvoorbeeld magneten).
- 3h++) [VOORBEELD] Voorbeelden van verbeteringen omvatten: nieuwe draaibewegingen zijn mogelijk, normale draaibewegingen zijn onmogelijk, meer stukken of kanten zijn zichtbaar, kleuren aan de achterkant van de puzzel zijn zichtbaar, draaibewegingen worden automatisch gedaan of de puzzels hebben meer/verschillende opgeloste toestanden.
    - 3h1) “Pillowed” puzzels zijn toegestaan.
    - 3h2) Puzzels waarvan het gekleurd plastic zichtbaar is binnen in de puzzel (bijvoorbeeld “stickerloze” puzzels) zijn toegestaan. Dit omvat niet de volgende puzzels:
    - 3h2++) [VERDUIDELIJKING] 'Stickerloze' puzzels die aanzienlijk verschillen van de meeste in massa geproduceerde 'stickerloze' puzzels zijn alleen toegestaan ter beoordeling van de WCA Delegate.
        - 3h2a) Puzzels met transparante delen die redelijkerwijs informatie over de toestand van de puzzel kunnen onthullen. Uitzondering: een overlay-sticker of een logo (zie [Reglement 3l](regulations:regulation:3l)).
        - 3h2a+) [AANVULLING] Voorbeelden van transparante delen die niet meer informatie geven over de toestand van de puzzel: interne onderdelen van het puzzelmechanisme, transparante Clock-omhulsels.
    - 3h3) Wijzigingen aan een puzzel die resulteren in slechte prestaties door een deelnemer zijn geen reden voor extra pogingen.
    - 3h4) Voor de Clock zijn de volgende wijzigingen toegestaan:
    - 3h4+) [VERDUIDELIJKING] Voor Clock zijn visuele aanpassingen toegestaan die de mogelijkheid verbeteren om de oriëntatie van de puzzel te bepalen, aangezien traditionele puzzelontwerpen deze informatie al verschaffen.
        - 3h4a) Visuele aanpassingen (zoals papieren inlegsjablonen) zijn toegestaan, ter beoordeling van de WCA Delegate. Alle aanpassingen moeten voor elke binnenste wijzerplaat 12 duidelijke uurmarkeringen weergeven, met een duidelijke indicatie van 12 uur die overeenkomt met de originele puzzel.
        - 3h4b) Puzzels met een custom design die geen oneerlijk voordeel opleveren kunnen worden toegestaan, ter beoordeling van de WCA Delegate (bijvoorbeeld dambordpatroon klokken, zijdes met een custom design, tape aan de zijkant van de Clock).
        - 3h4c) Aanpassingen die pinnen onderscheiden van andere pinnen van dezelfde zijde zijn toegestaan, ter beoordeling van de WCA Delegate.
        - 3h4d) Logo's overal op de puzzel, zolang de binnenste wijzerplaten van de klok onbedekt blijven.
    - 3h5) Voor de Clock worden losse pinnen (d.w.z. pinnen die met behulp van de zwaartekracht kunnen bewegen in plaats van direct te worden ingedrukt) niet als redelijke slijtage beschouwd en puzzels met dergelijke pinnen mogen niet worden toegestaan.
- 3j) Puzzels moeten schoon zijn en mogen geen markeringen, verheven stukken, schade of andere verschillen hebben die één stuk significant onderscheiden van een vergelijkbaar stuk. Uitzondering: een logo (zie [Reglement 3l](regulations:regulation:3l)).
- 3j++) [VOORBEELD] Er is een [Visuele gids](https://drive.google.com/file/d/1m6THsA8fXRN7QFM4ApJbm6eVODKGbMLx/view) beschikbaar voor [Reglement 3j](regulations:regulation:3j).
    - 3j1) Puzzels mogen redelijke slijtage vertonen, ter beoordeling van de WCA Delegate.
        - 3j1a) Slijtage dient als redelijk te worden beschouwd als het een gevolg is van normaal gebruik van de puzzel en als het geen belangrijke extra informatie geeft over de toestand van de puzzel (bijvoorbeeld over de locatie van specifieke stukken).
    - 3j2) Definitie: Twee delen lijken op elkaar als ze qua vorm en grootte identiek zijn, of een gespiegelde vorm en identieke grootte hebben.
    - 3j3) Gegolfde/getextureerde delen die het mogelijk maken de oriëntatie van puzzelstukjes te onderscheiden door gevoel, zijn niet toegestaan voor geblinddoekte wedstrijdonderdelen.
- 3k) Puzzels dienen te worden goedgekeurd door de WCA Delegate vóór gebruik in de wedstrijd.
    - 3k1) Als er tijdens een ronde een niet-toegestane puzzel wordt ontdekt, mag de deelnemer deze puzzel niet meer gebruiken en moet hij/zij een vervangende puzzel aanleveren.
    - 3k2) Straf voor pogingen gedaan met niet-toegestane puzzels: diskwalificatie van de poging (DNF). De volgende uitzonderingen zijn van toepassing:
    - 3k2+) [AANVULLING] De WCA Delegate mag geen vermelde uitzondering toepassen als hij/zij van mening is dat de deelnemer opzettelijk een niet-toegelaten puzzel probeerde te gebruiken.
        - 3k2a) Als er een niet-toegestane puzzel wordt ontdekt voordat een ronde is voltooid, kunnen eerdere resultaten van de ronde worden vervangen door extra pogingen, ter beoordeling van de WCA Delegate.
- 3l) Een puzzel kan een logo op een gekleurd onderdeel hebben. Als dit het geval is, mag maximaal één gekleurd onderdeel een logo of meerdere logo’s dragen. Uitzondering: Voor 4x4x4 Geblinddoekt, 5x5x5 Geblinddoekt en 3x3x3 Meervoudig geblinddoekt mag een puzzel geen logo’s hebben.
- 3l+) [AANVULLING] Logo's mogen elk redelijk ontwerp hebben dat geen opvallend voordeel geeft (bijvoorbeeld het coderen van informatie die gebruikt kan worden om vals te spelen) en het gekleurde deel duidelijk herkenbaar laten. Onconventionele logo's zijn alleen toegestaan ter beoordeling van de WCA Delegate.
- 3l++) [VERDUIDELIJKING] Logo's zijn toegestaan voor 3x3x3 Geblinddoekt maar niet voor andere geblinddoekte wedstrijdonderdelen, incl. 3x3x3 Meervoudig geblinddoekt.
    - 3l1) Het logo moet op een middenstuk zijn geplaatst. Uitzonderingen voor puzzels zonder middenstukken:
    - 3l1+) [VERDUIDELIJKING] Bij NxNxN puzzels is een middenstuk elk stuk met één gekleurd deel. Bijvoorbeeld: de 5x5x5 Kubus heeft 9 middenstukken op elke kant.
        - 3l1a) Voor Pyraminx en 2x2x2 mag het logo op gelijk welk stuk staan.
        - 3l1b) Voor Square-1 moet het logo op een stuk in de middenlaag staan.
    - 3l2) Het logo mag zijn voorzien van reliëf, gegraveerd of bestaan uit een overlay-sticker.
- 3m) Alle merken van puzzels en puzzelonderdelen zijn toegestaan, zolang de puzzels voldoen aan alle WCA Reglementen.


## <article-4><scrambling><scrambling> Artikel 4: Scramblen

- 4a) Een scrambler past een scramble-reeks toe op de opgeloste puzzels.
    - 4a1) Uitzondering: voor extra pogingen voor de kubussen 5x5x5, 6x6x6, 7x7x7 en Megaminx kan de scramble-reeks worden toegepast op een onopgeloste puzzel, ter beoordeling van de WCA Delegate. Deze uitzondering geldt alleen voor scramble-reeksen voor extra pogingen. Wanneer een scramble-reeks wordt toegepast op een onopgeloste puzzel, kan de scramble in elke willekeurige oriëntatie beginnen. De gebruikelijke vereisten in [Reglement 4d](regulations:regulation:4d) zijn niet van toepassing.
    - 4a1+) [AANBEVELING] De WCA Delegate dient strenger te beoordelen bij het bepalen of dan scramble-reeks al dan niet toegepast kan worden op een onopgelost puzzel voor de kubus 5x5x5 en Megaminx.
- 4b) Scramble-reeksen voor wedstrijden moeten worden gegenereerd met behulp van een actuele officiële versie van een officieel WCA scramble-programma (beschikbaar via de [WCA website](https://www.worldcubeassociation.org/regulations/scrambles/)).
- 4b+) [AANBEVELING] De WCA Delegate dient van tevoren voldoende scramble-reeksen te genereren voor de gehele wedstrijd, inclusief extra scramble-reeksen voor extra pogingen.
- 4b++) [HERINNERING] Als de WCA Delegate extra scramble-reeksen genereert tijdens de wedstrijd, moeten de scramble-reeksen worden opgeslagen.
    - 4b1) Gegenereerde scramble-reeksen mogen niet vóór de wedstrijd worden geïnspecteerd en mogen op geen enkele manier worden gefilterd of geselecteerd door de WCA Delegate.
    - 4b1+) [HERINNERING] De WCA Delegate mag nooit scramble-reeksen opnieuw genereren om andere reeksen te filteren. Het is bijvoorbeeld niet toegestaan om de scramble-reeksen voor een wedstrijd te bekijken en de volledige set opnieuw te genereren om 'rechtvaardigere' scramble-reeksen te genereren.
    - 4b2) Scramble-reeksen voor een groep mogen alleen beschikbaar zijn voor de WCA Delegate vóór de start van deze groep, en alleen beschikbaar voor de WCA Delegate en de scramblers voor de groep tot het einde ervan. Uitzondering: voor 3x3x3 Met minste draaien krijgen deelnemers tijdens de ronde scramble-reeksen (zie [Artikel E](regulations:article:E)).
    - 4b2+) [VERDUIDELIJKING] In het algemeen dienen alle officiële scramble-reeksen geheim te worden gehouden tijdens de wedstrijd en samen worden gepubliceerd na het einde van de wedstrijd. In sommige gevallen (bijvoorbeeld wereldrecords) kan het organisatieteam specifieke scramble-reeksen eerder na het einde van een groep vrijgeven.
    - 4b2++) [AANVULLING] Wedstrijdorganisatoren dienen ervoor te zorgen dat scramblers, scramble-reeksen en gedeeltelijk/geheel gescramblede puzzels visueel geïsoleerd zijn van de deelnemers (zie [Reglement A2c](regulations:regulation:A2c)). De scramblers kunnen zich bijvoorbeeld achter een muur bevinden, of er kan een voldoende hoge scheidingswand (bijv. een kartonnen scheidingswand geplaatst rond de zijkanten van een tafel waar de scramblers zitten) worden gebruikt zodat de deelnemers de puzzels niet kunnen zien terwijl de scramblers de scramble-reeksen toepassen.
        - 4b2a) De aangewezen WCA Delegate voor de wedstrijd mag alleen toegang tot scramble-reeksen voor toekomstige groepen geven aan andere leden van het organisatieteam als zij tijdelijk niet beschikbaar zijn (bijvoorbeeld omdat ze zelf deelnemen) en dienen anderen in dit geval toegang te geven tot het minimaal mogelijke aantal scrambles.
        - 4b2b) Deelnemers, officials en toeschouwers mogen geen foto's maken of anderszins scramble-reeksen opnemen, tenzij hiervoor toestemming is verleend door de WCA Delegate. Dit omvat scramble-reeksen voor voltooide groepen. Uitzondering: aangezien de deelnemer direct de scramble-reeks krijgt voor een poging 3x3x3 Met minste draaien, mag hij/zij deze na het indienen van de poging fotograferen.
    - 4b3) Specificatie voor een scramble-programma: Een officiële scramble-reeks moet een willekeurige toestand genereren van alle toestanden waarvoor ten minste 2 draaien vereist zijn om deze op te lossen (gelijke waarschijnlijkheid voor elke toestand).  De volgende toevoegingen/uitzonderingen zijn van toepassing:
        - 4b3a) Voor geblinddoekte wedstrijdonderdelen moet de scramble-reeks de puzzel willekeurig oriënteren (gelijke waarschijnlijkheid voor elke oriëntatie).
        - 4b3b) 2x2x2 Kubus: De (willekeurige) toestand vereist minstens 4 draaien om deze op te lossen.
        - 4b3c) Skewb: De (willekeurige) toestand vereist minstens 7 draaien om deze op te lossen.
        - 4b3d) Square-1: De (willekeurige) toestand vereist minstens 11 draaien om deze op te lossen. De (willekeurige) toestand moet een / draaibeweging mogelijk maken zonder eerst een voorafgaande draaibeweging (X, Y) te moeten maken (zie [Reglement 12c](regulations:regulation:12c)).
        - 4b3e) 5x5x5 Kubus, 6x6x6 Kubus, 7x7x7 Kubus en Megaminx: voldoende veel willekeurige draaien (in plaats van willekeurige toestand), minstens 2 draaien om deze op te lossen.
        - 4b3f) Pyraminx: De (willekeurige) toestand vereist minstens 6 draaien om deze op te lossen.
    - 4b4) Elke scramble-reeks dient te worden toegepast gedurende een maximaal tijdsbestek van 2 uur. Dit tijdsbestek begint wanneer de scramble-reeks voor de eerste keer wordt toegepast.
    - 4b4+) [VERDUIDELIJKING] Alle pogingen die binnen het tijdsbestek zijn gestart, volgen de standaard oplossingsprocedure (d.w.z. ze worden niet gestopt wanneer het tijdsbestek van de relevante scramble-reeks verloopt).
- 4d) Scramble-oriëntatie:
- 4d+) [VERDUIDELIJKING] Sommige puzzels gebruiken standaard kleurenschema's, behalve dat wit is vervangen door zwart. In dit geval is zwart de donkerste kleur en deze mag niet als wit worden behandeld.
- 4d++) [AANVULLING] Het is toegestaan dat de puzzel van oriëntatie wijzigt wanneer hij van de scrambler naar de wedstrijdtafel wordt verplaatst, zolang niemand probeert de willekeurigheid van de oriëntatie te beïnvloeden (zie [Reglement A2e1](regulations:regulation:A2e1)).
    - 4d1) NxNxN Kubussen en Megaminx worden gescrambeld door te beginnen met het witte vlak (indien niet mogelijk, dan het lichtste vlak) bovenaan en het donkerste groene vlak (indien niet mogelijk, dan het donkerste aangrenzende vlak) vooraan.
    - 4d2) Pyraminx wordt gescrambled door te beginnen met het gele vlak (indien niet mogelijk, dan het lichtste vlak) onderaan en het groene vlak (indien niet mogelijk, dan het donkerste aangrenzende vlak) vooraan.
    - 4d3) Square-1 wordt gescrambled door te beginnen met de donkere kleur vooraan (uit de 2 mogelijke scramble-oriëntaties).
    - 4d4) Clock wordt gescrambled door te beginnen met gelijk welke zijde vooraan en 12 uur naar boven gericht.
    - 4d5) Skewb wordt gescrambled door te beginnen met het witte vlak (indien niet mogelijk, dan het lichtste vlak) bovenaan en het groene vlak (indien niet mogelijk, dan het donkerste aangrenzende vlak) vooraan links.
- 4g) Na het scramblen van een puzzel moet de scrambler controleren of de puzzel correct is gescrambeld. Als de toestand van de puzzel verkeerd is, moet de scrambler deze corrigeren (bijvoorbeeld door de puzzel op te lossen en de scramble-reeks opnieuw toe te passen).
- 4g+) [AANBEVELING] Nadat werd gecontroleerd of de puzzel correct werd gescrambled, mag de scrambler de puzzel doorgeven aan een andere scrambler om dit te controleren. In dit geval dienen beide scramblers het scorebriefje te ondertekenen.
    - 4g1) De volgende uitzonderingen zijn van toepassing:
        - 4g1a) Voor de 5x5x5 Kubus, 6x6x6 Kubus, 7x7x7 Kubus en Megaminx is het niet nodig om de toestand van de puzzel te corrigeren, ter beoordeling van de WCA Delegate.
        - 4g1a+) [VERDUIDELIJKING] Voor 5x5x5 Geblinddoekt moeten incorrecte puzzelstanden altijd gecorrigeerd worden.
        - 4g1a++) [AANBEVELING] De WCA Delegate dient strenger te beoordelen bij het bepalen of incorrecte puzzeltoestanden voor een 5x5x5 kubus wel of niet gecorrigeerd moeten worden.
    - 4g2) Voor Meervoudig geblinddoekt moet de scrambler na het scramblen van alle kubussen controleren of er geen dubbele scrambles zijn.


## <article-5><puzzle-defects><puzzledefects> Artikel 5: Puzzeldefecten

- 5a) Voorbeelden van puzzeldefecten zijn losgekomen onderdelen, verdraaide stukjes op hun plaats en loszittende schroeven/kapjes/stickers.
- 5b) Als er tijdens een poging een puzzeldefect optreedt, kan de deelnemer ervoor kiezen om het defect te herstellen en de poging voort te zetten, of om de poging te stoppen.
    - 5b1) Als een deelnemer ervoor kiest om de puzzel te herstellen, mogen alleen de defecte onderdelen hersteld worden. Gereedschap en/of delen van andere puzzels mogen niet worden gebruikt om de originele puzzel te herstellen.  Straf: diskwalificatie van de poging (DNF).
    - 5b2) Herstelacties aan een puzzel mogen de deelnemer geen enkel voordeel opleveren bij het oplossen van de puzzel. Straf: diskwalificatie van de poging (DNF).
    - 5b3) Toegestane herstellingen:
        - 5b3a) Als er onderdelen zijn uitgevallen of van plaats zijn veranderd, mag de deelnemer ze terugplaatsen.
        - 5b3b) Als de deelnemer na het herstellen van de puzzel, maar vóór het einde van de poging, ontdekt dat de puzzel onoplosbaar is, mag de deelnemer maximaal 4 stukjes demonteren en opnieuw in elkaar zetten om de puzzel oplosbaar te maken.
        - 5b3c) Als de puzzel onoplosbaar is en oplosbaar kan worden gemaakt door één enkel hoekstukje te draaien, mag de deelnemer het hoekstukje corrigeren door het op zijn plaats te verdraaien zonder de puzzel te demonteren. Als er meerdere hoekstukken verdraaid zijn als gevolg van puzzeldefecten, dan mag de deelnemer deze verdraaiingen corrigeren, zolang het aantal stukken dat de deelnemer corrigeert niet groter is dan het aantal stukken dat verdraaid is als gevolg van puzzeldefecten.
    - 5b4) Tijdens een geblinddoekte fase (zie [Reglement B4](regulations:regulation:B4)) moeten alle herstellingen geblinddoekt worden uitgevoerd. Straf: diskwalificatie van de poging (DNF).
    - 5b5) Als aan het einde van de poging sommige delen van de puzzel fysiek zijn gescheiden of niet volledig zijn geplaatst, zijn de volgende regels van toepassing:
    - 5b5+) [VOORBEELD] Voorbeelden van fysiek losgekomen delen, resulterend in een opgeloste toestand: één 3x3x3 middenkapje, één middenstuk van een grote kubus of een binnenstuk van een grote kubus.
    - 5b5++) [VOORBEELD] Voorbeelden van fysiek losgekomen delen, resulterend in een DNF: twee 3x3x3 middenkapjes, twee middenstukken van een grote kubus, een 3x3x3 randstuk, een 4x4x4 randstuk ('wing'), elke combinatie van twee stukken die beide gekleurde delen hebben.
        - 5b5a) Als het gaat om één of meer onderdelen zonder gekleurde vlakken, wordt de puzzel als opgelost beschouwd.
        - 5b5b) Als het gaat om één deel met een gekleurd vlak, wordt de puzzel als opgelost beschouwd.
        - 5b5c) Als het gaat om meer dan één onderdeel met een gekleurd vlak, wordt de puzzel als onopgelost beschouwd (DNF).
        - 5b5d) Als het gaat om één of meer onderdelen met meer dan één gekleurd vlak, wordt de puzzel als onopgelost beschouwd (DNF).
        - 5b5e) Reglementen [5b5c](regulations:regulation:5b5c) en [5b5d](regulations:regulation:5b5d) hebben voorrang op [5b5a](regulations:regulation:5b5a) en [5b5b](regulations:regulation:5b5b).
        - 5b5f) Als een onderdeel gedeeltelijk loskomt of niet volledig is geplaatst, is de uiteindelijke positie de dichtstbijzijnde positie waarin het betrokken stukje normaal gesproken zou passen in het puzzelmechanisme, rekening houdend met de huidige toestand van de puzzel. Als de uiteindelijke positie het stuk opgelost maakt, wordt het stuk niet beschouwd als beïnvloed door het puzzeldefect.
        - 5b5f+) [VOORBEELD] Er is een [Visuele gids](https://drive.google.com/file/d/15XszaCGNvy3Dk6X6qERzZWZaDH1RH04z/view) beschikbaar voor [Reglement 5b5f](regulations:regulation:5b5f).
        - 5b5f++) [VOORBEELD] Een randstuk “wing” van een 4x4x4 kubus die op zijn plaats gedraaid is, wordt als opgelost beschouw.
        - 5b5f+++) [VOORBEELD] Een hoek beïnvloed door een corner twist wordt beschouwd als geplaatst in een geldige positie maar zo'n positie maakt het stuk niet opgelost.
        - 5b5f++++) [VERDUIDELIJKING] Als er meerdere stukken gedeeltelijk los zijn of niet volledig geplaatst, wordt hun uiteindelijke positie één voor één beoordeeld. Het stuk dat het dichtst bij een open positie is, wordt het eerst beoordeeld en wordt dan geacht die positie in te nemen. Dit proces wordt herhaald totdat alle gedeeltelijk losse of niet volledig geplaatste stukken zijn beoordeeld.
    - 5b6) Definitie: Een onderdeel is één of meer volledig verbonden onderdelen van een groep puzzelonderdelen die verbonden blijven en niet ten opzichte van elkaar bewegen tijdens normaal gebruik van de puzzel (bijvoorbeeld een 3x3x3 middenkapje, een Pyraminx punt, een 3x3x3 hoekstuk dat één zijde mist, één zijde van een 3x3x3 hoekstuk).
- 5c+) [HERINNERING] Als een deelnemer een puzzeldefect heeft, geeft dit geen recht op een extra poging.
- 5d) De deelnemer mag niet opzettelijk een puzzeldefect veroorzaken. Voorbeelden van het opzettelijk veroorzaken van puzzeldefecten: het verwijderen van een aangehecht middenkapje, het draaien van een hoekstuk, het verwijderen van een sticker.
    - 5d1) Uitzondering: de deelnemer mag opzettelijk een defect aan een puzzel veroorzaken tijdens de herstelling van een eerder defect aan een puzzel (zie [Reglement 5b3b](regulations:regulation:5b3b) en [Reglement 5b3c](regulations:regulation:5b3c)).
    - 5d2) Uitzondering: als een deelnemer een bestaand puzzeldefect verkeerd corrigeert, bijvoorbeeld door een hoekstuk in de verkeerde richting te draaien (zie [Reglement 5b3c](regulations:regulation:5b3c)), wordt dit niet beschouwd als het opzettelijk veroorzaken van een puzzeldefect.
    - 5d3) Straf voor het opzettelijk veroorzaken van puzzeldefecten: diskwalificatie van de poging (DNF).


## <article-7><environment><environment> Artikel 7: Omgeving

- 7b) Toeschouwers moeten ten minste op 1,5 meter afstand van de wedstrijdtafels blijven wanneer deze in gebruik zijn.
- 7c) Er moet speciale aandacht worden besteed aan de verlichting van het wedstrijdgebied. De verlichting dient neutraal te zijn zodat deelnemers gemakkelijk het onderscheid kunnen maken tussen de kleuren op de puzzels.
- 7e) Het wedstrijdgebied moet rookvrij zijn.
- 7f) Wedstrijdtafel:
    - 7f1) Definities:
        - 7f1a) Speedsolving timer: Een goedgekeurde timer uit de [Lijst met goedgekeurde timers](https://drive.google.com/file/d/1UizYZOY4v-t7YnKcXas0hHzekX-NGuhW/view).
        - 7f1b) Mat: de mat waarop de speedsolving timer is geplaatst.
        - 7f1b+) [VERDUIDELIJKING] Een mat van volledige grootte dient een minimale afmeting te hebben van 30 cm (van links naar rechts) bij 25 cm (van voren naar achteren).
        - 7f1c) Timer: De timer van de speedsolving timer of een stopwatch (voor langere pogingen).
        - 7f1d) Oppervlak: Het vlakke oppervlak waarop de speedsolving timer is geplaatst. De mat wordt als een deel van het oppervlak beschouwd. De timer wordt niet als een deel van het oppervlak beschouwd.
    - 7f2) De speedsolving timer moet op de mat worden bevestigd en op het oppervlak worden geplaatst, met de timer aan de zijkant van de mat die zich het dichtst bij de deelnemer bevindt.
    - 7f3) Het organisatieteam dient de speedsolving timers zodanig aan te passen dat ze beter bestand zijn tegen veelvoorkomende incidenten, door het moeilijker te maken de knoppen per ongeluk in te drukken (bijvoorbeeld door O-ringen rond de knoppen aan te brengen) en de batterij steviger vast te zetten (bijvoorbeeld door het batterijvak te bekleden).
- 7h) Als deelnemers niet voor al hun pogingen in een ronde aan dezelfde wedstrijdtafel blijven, moet het wedstrijdgebied een of meer wachtruimtes voor deelnemers hebben. Uitzondering: rondes met individueel geplande pogingen.
    - 7h2) Definitie: Een wachtruimte voor deelnemers is een gebied waar deelnemers in een groep wachten tot ze worden opgeroepen voor een wedstrijdtafel.
    - 7h2+) [AANVULLING] De deelnemers in de wachtruimte voor deelnemers mogen geen zicht hebben op de puzzels van de deelnemers in actie.


## <article-9><events><events> Artikel 9: Wedstrijdonderdelen

- 9a) De WCA regelt wedstrijden voor mechanische puzzels die worden bediend door groepen stukjes te draaien, beter bekend als 'twisty puzzles'.
- 9b) officiële wedstrijdonderdelen van de WCA zijn:
- 9b++) [AANVULLING] Andere wedstrijdonderdelen dan deze vermeld in [Reglement 9b](regulations:regulation:9b) kunnen tijdens een wedstrijd worden gehouden maar deze worden als niet-officieel beschouwd en aldus niet opgenomen in de officiële resultaten van de wedstrijd.
    - 9b1) 3x3x3 Kubus, 2x2x2 Kubus, 4x4x4 Kubus, 5x5x5 Kubus, 3x3x3 Met één hand, Clock, Megaminx, Pyraminx, Skewb en Square-1.
        - 9b1a) Het volledige rondeformat voor deze wedstrijdonderdelen: "Average of 5".
        - 9b1b) Cutoff-format voor deze wedstrijdonderdelen: "Best of 2" cutoff-fase voor "Average of 5".
    - 9b2) 6x6x6 Kubus en 7x7x7 Kubus.
        - 9b2a) Het volledige rondeformat voor deze wedstrijdonderdelen: "Mean of 3".
        - 9b2b) Cutoff-format voor deze wedstrijdonderdelen: "Best of 1" cutoff-fase voor "Mean of 3".
    - 9b3) 3x3x3 Geblinddoekt.
        - 9b3a) Het volledige rondeformat voor dit wedstrijdonderdeel: "Best of 5".
        - 9b3b) Voor dit wedstrijdonderdeel erkent de WCA ook "Average of 5" rangordes en records, buiten het wedstrijdformat. De statistiek "Average of 5" heeft geen invloed op de rangorde van de deelnemer in een "Best of 5" ronde, die is gebaseerd op het beste resultaat (zie [Reglementation 9f6](regulations:regulation:9f6) en [Regulation 9f12](regulations:regulation:9f12)).
    - 9b4) 3x3x3 Met minste draaien.
        - 9b4a) Het volledige rondeformat voor dit wedstrijdonderdeel: "Best of X" (X is 1 of 2) of "Mean of 3".
        - 9b4b) Cutoff-formats voor dit wedstrijdonderdeel: "Best of 1" cutoff-fase voor "Best of 2" of "Best of X" (X is 1 of 2) cutoff-fase voor "Mean of 3".
    - 9b5) 3x3x3 Meervoudig geblinddoekt.
        - 9b5a) Het volledige rondeformat voor dit wedstrijdonderdeel: "Best of X" (X is 1, 2 of 3).
        - 9b5b) Cutoff-formats voor dit wedstrijdonderdeel: "Best of X" (X is 1 of 2) cutoff-fase voor "Best of Y" (Y is 2 of 3, en Y > X).
    - 9b6) 4x4x4 Geblinddoekt en 5x5x5 Geblinddoekt.
        - 9b6a) Het volledige rondeformat voor deze wedstrijdonderdelen: "Best of 3".
        - 9b6b) Voor deze wedstrijdonderdelen erkent de WCA ook "Mean of 3" rangordes en records, buiten het wedstrijdformat. De statistiek "Mean of 3" heeft geen invloed op de rangorde van de deelnemer in een "Best of 3" ronde, die is gebaseerd op het beste resultaat (zie [Reglement 9f6](regulations:regulation:9f6) en [Reglement 9f12](regulations:regulation:9f12)).
    - 9b7) Het format Head to Head (zie [Artikel I](regulations:article:I)) verloopt als volgt:
        - 9b7a) Het format Head to Head is beschikbaar voor de volgende wedstrijdonderdelen: 3x3x3 Kubus, 4x4x4 Kubus, 3x3x3 Geblinddoekt en 3x3x3 Met één hand.
        - 9b7b) Het format Head to Head format kan alleen gebruikt worden voor de finaleronde van een wedstrijdonderdeel.
- 9f) De resultaten van een ronde worden als volgt gemeten:
    - 9f1) Alle getimede resultaten onder 10 minuten, behalve voor 3x3x3 Meervoudig geblinddoekt, worden gemeten en afgekapt tot de dichtstbijzijnde honderdste van een seconde. Alle getimede gemiddelden onder 10 minuten worden gemeten en afgerond tot de dichtstbijzijnde honderdste van een seconde.
    - 9f2) Alle getimede resultaten en gemiddelden boven de 10 minuten, alsook alle tijden voor 3x3x3 Meervoudig geblinddoekt resultaten, worden gemeten en afgekapt tot de dichtstbijzijnde seconde. Alle getimede gemiddelden boven de 10 minuten worden gemeten en afgerond naar de dichtstbijzijnde seconde (bijvoorbeeld X.49 wordt X, X.50 wordt X+1).
    - 9f2+) [AANVULLING] Voor 3x3x3 Meervoudig geblinddoekt dient de judge het aantal opgeloste puzzels, het aantal gepoogde puzzels en de eindtijd te noteren. Bijvoorbeeld: als de deelnemer 3 van de 5 puzzels oplost in 40 minuten en 30 seconden, dan dient de judge 3/5 40:30 te noteren.
    - 9f4) Het resultaat van een poging wordt geregistreerd als DNF (Did Not Finish) als de poging is gediskwalificeerd of onopgelost/onvoltooid.
    - 9f4+) [VERDUIDELIJKING] Het resultaat van een poging dient DNF te zijn als de deelnemer de poging is begonnen door aan te geven klaar te zijn (zie [Reglement A3b2](regulations:regulation:A3b2)) maar de poging werd gediskwalificeerd.
        - 9f4a) Als een deelnemer een reglement zo overduidelijk overtreedt dat de poging zeker gediskwalificeerd zal worden, dient de judge de poging onmiddellijk te staken. Als de judge onzeker is of een geschil storend zou kunnen zijn (bijvoorbeeld omdat een extra poging de wedstrijd zou kunnen vertragen), dient de judge de WCA Delegate te raadplegen.
    - 9f5) Het resultaat van een poging wordt geregistreerd als DNS (Did Not Start) als de deelnemer in aanmerking komt voor een poging maar deze niet start (zie [Reglement A3b2](regulations:regulation:A3b2)).
    - 9f5+) [VERDUIDELIJKING] Als de deelnemer zich niet heeft gekwalificeerd voor een poging (bijvoorbeeld in een cutoff-ronde), heeft hij geen resultaat voor de poging.
        - 9f5a) Als een deelnemer geen resultaten heeft of alleen DNS-resultaten voor een ronde, worden er geen resultaten geregistreerd.
        - 9f5b) In een Head to Head-ronde, als de deelnemer geen pogingen start, worden er geen resultaten voor deze partij geregistreerd voor deze deelnemer of voor zijn tegenstander (zie [Reglement I2h](regulations:regulation:I2h)).
    - 9f6) Voor formats "Best of X" krijgt elke deelnemer X pogingen. Het beste resultaat van deze pogingen bepaalt de rangorde van de deelnemer in de ronde. Uitzondering: voor Dubbele rondes (zie [Reglement 9v4](regulations:regulation:9v4)) bepaalt het beste resultaat van één van beide rondes de rangorde van de deelnemer.
    - 9f7) Voor formats "Best of X" is een DNF of DNS het slechtst mogelijke resultaat.
    - 9f8) Voor format "Average of 5" krijgen de deelnemers 5 pogingen. Van deze 5 pogingen worden de beste en slechtste pogingen verwijderd en het rekenkundig gemiddelde van de resterende 3 pogingen bepaalt de rangorde van de deelnemer in de ronde. Uitzondering: voor Dubbele rondes (zie [Reglement 9v4](regulations:regulation:9v4)) bepaalt het beste gemiddelde van één van beide rondes de rangorde van de deelnemer.
    - 9f9) Voor format "Average of 5" mag één DNF of DNS meetellen als het slechtste resultaat van de deelnemer van de ronde Als een deelnemer meer dan één DNF en/of DNS resultaat in de ronde heeft, is het gemiddelde resultaat voor de ronde DNF.
    - 9f10) Voor format "Mean of 3" krijgen de deelnemers 3 pogingen. Het rekenkundig gemiddelde van de 3 pogingen bepaalt de rangorde van de deelnemer in de ronde. Uitzondering: voor Dubbele rondes (zie [Reglement 9v4](regulations:regulation:9v4)) bepaalt het beter gemiddelde van één van beide rondes de rangorde van de deelnemer.
    - 9f11) Voor format "Mean of 3" is het gemiddelde resultaat voor de ronde DNF als de deelnemer ten minste één DNF of DNS resultaat heeft.
    - 9f12) Voor formats 'Best of X' worden de volgende regels gebruikt om de resultaten te vergelijken:
        - 9f12a) Voor getimede resultaten wordt 'beter' gedefinieerd als een kortere tijd.
        - 9f12b) Voor 3x3x3 Met Minste Draaien wordt 'beter' gedefinieerd als een kortere lengte van de oplossing.
        - 9f12c) Voor 3x3x3 Meervoudig Geblinddoekt worden rangordes bepaald op basis van het aantal opgeloste puzzels min het aantal onopgeloste puzzels, waarbij een groter verschil beter is. Als het verschil kleiner is dan 0, of als slechts 1 puzzel is opgelost, wordt de poging als onopgelost beschouwd (DNF). Als deelnemers hetzelfde resultaat behalen, worden rangordes bepaald op basis van de totale tijd, waarbij de kortere geregistreerde tijd beter is. Als deelnemers hetzelfde resultaat en dezelfde tijd behalen, worden rangordes bepaald op basis van het aantal puzzels dat de deelnemers niet konden oplossen, waarbij minder onopgeloste puzzels beter is.
    - 9f13) Voor formats 'Mean of 3' en 'Average of 5' worden rangordes bepaald op basis van de volgorde van de gemiddelden van de deelnemers, waarbij ‘beter’ wordt gedefinieerd als de kortere tijd.
    - 9f14) Voor formats 'Mean of 3' en 'Average of 5', als twee of meer deelnemers identieke gemiddelde resultaten behalen, worden rangordes bepaald op basis van de beste poging per deelnemer, waarbij 'beter' wordt gedefinieerd als de kortere tijd.
    - 9f15) Deelnemers die hetzelfde resultaat behalen in een ronde krijgen een identieke rangorde.
    - 9f16) Voor Head to Head-rondes:
        - 9f16a) Deelnemers krijgen een aantal pogingen toegewezen zoals beschreven in [Artikel I](regulations:article:I).
        - 9f16b) De winnaar van de eindstrijd staat op de eerste plaats. De verliezer van de eindstrijd staat op de tweede plaats. De winnaar van de partij Derde Plaats staat op de derde plaats. De verliezer van de partij Derde Plaats staat op de vierde plaats. Alle andere deelnemers worden gerangschikt op basis van de hoogst bereikte fase, waarbij hun beste single tijd binnen de ronde als doorslaggevende factor geldt.
        - 9f16b+) [VOORBEELD] De vier deelnemers die in de kwartfinale zijn uitgeschakeld, hebben beste single tijden van 5,00 seconden, 5,10 seconden, 5,20 seconden en 5,30 seconden en staan respectievelijk op de vijfde, zesde, zevende en achtste plaats.
- 9g) Een cutoff-ronde is een ronde met een "Best of X" cutoff-fase en een cutoff-vereiste (bijvoorbeeld "Best of 2" met een cutoff-vereiste of strikt beter dan 2 minuten). Als de deelnemer in ten minste één van zijn cutoff-fase pogingen voldoet aan de cutoff-vereiste, komt hij in aanmerking voor de resterende pogingen. Pogingen van een cutoff-fase tellen mee voor het volledige rondeformat.
- 9i) Resultaten van officiële WCA wedstrijden moeten worden vermeld op de WCA wereldranglijst.
    - 9i1) De WCA erkent de volgende types regionale records: nationale records, continentale records en wereldrecords.
        - 9i1a) Een regionaal record wordt erkend wanneer een nieuw resultaat gelijk is aan of beter is dan het bestaande record. Uitzondering: zie [Regulation 9i2](regulations:regulation:9i2).
    - 9i2) Alle resultaten van een ronde worden geacht plaats te vinden op de laatste kalenderdatum van de ronde, gebaseerd op de lokale tijd op de wedstrijdlocatie. Als een regionaal record meerdere keren wordt verbroken op dezelfde kalenderdatum, wordt alleen het beste resultaat erkend als het verbreken van dat regionale record. Voor wedstrijden met meerdere fysieke locaties (bijvoorbeeld "3x3x3 Met minste draaien simultane wedstrijden") is de kalenderdatum de laatste datum op elke wedstrijdlocatie.
    - 9i3) Als de WCA Reglementen voor een wedstrijdonderdeel worden gewijzigd, blijven bestaande regionale records staan totdat ze worden verbroken onder de nieuwe WCA Reglementen.
    - 9i4) Single resultaten behaald in een Head to Head-ronde komen in aanmerking voor de rangorde en regionale records. Er kan geen gemiddelde rangorde of regionaal record worden vastgesteld in een Head to Head-ronde.
- 9j) Elk wedstrijdonderdeel mag max. één keer per wedstrijd worden georganiseerd.
- 9k) Alle deelnemers mogen deelnemen aan alle wedstrijdonderdelen van een wedstrijd, behalve in gevallen die specifiek zijn goedgekeurd door het WCA Competition Announcement Team.
- 9l) Elke ronde moet worden voltooid voordat een volgende ronde van hetzelfde wedstrijdonderdeel begint. De volgende uitzonderingen zijn van toepassing:
    - 9l1) Extra pogingen kunnen op elk moment tijdens een wedstrijd worden toegekend om een poging te vervangen die in eerste instantie ongeldig was, maar mogen niet worden gegeven nadat de wedstrijd is afgelopen (zie [Reglement 9u](regulations:regulation:9u)). Een poging wordt als ongeldig beschouwd als er een extra poging toegekend moet worden.
    - 9l1+) [VERDUIDELIJKING] Een DNF resultaat wordt over het algemeen beschouwd als een geldig resultaat. Er mogen geen extra pogingen worden toegekend voor het gebruik van een niet toegestane puzzel die pas na afloop van de ronde wordt gevonden (zie [Reglement 3k2a](regulations:regulation:3k2a)).
    - 9l1++) [VOORBEELD] Voorbeelden van een ongeldige poging: een poging binnen het toepassingsgebied van [Reglement 11i1](regulations:regulation:11i1) die verkeerd werd is gescrambled, pogingen waarvan de resultaten niet meer te achterhalen zijn (bijv. ontbrekend scorebriefje).
    - 9l2) Voor Dubbele rondes kan de tweede ronde beginnen voordat de eerste ronde is voltooid. Dit komt omdat de doorstroming naar de tweede ronde niet afhankelijk is van de resultaten van de eerste ronde (zie [Reglement 9v5](regulations:regulation:9v5)).
- 9m) Wedstrijdonderdelen moeten maximaal vier rondes hebben.
    - 9m1) Rondes met 99 of minder deelnemers moeten maximaal twee opeenvolgende rondes hebben.
    - 9m2) Rondes met 15 of minder deelnemers moeten maximaal één opeenvolgende ronde hebben.
    - 9m3) Rondes met 7 of minder deelnemers mogen geen opeenvolgende rondes hebben.
- 9o) Voor het tellen van het aantal rondes per wedstrijdonderdeel:
    - 9o1) Cutoff-rondes tellen als één ronde.
    - 9o2) Dubbele rondes tellen als twee rondes.
    - 9o3) Head to Head-rondes tellen als één ronde.
- 9p) Als een wedstrijdonderdeel meerdere ronden heeft, dan:
    - 9p1) Ten minste 25% van de deelnemers moet worden geëlimineerd tussen opeenvolgende rondes van hetzelfde wedstrijdonderdeel. Uitzondering: Dubbele rondes (zie [Reglement 9v5](regulations:regulation:9v5)).
    - 9p2) De deelnemers die doorgaan naar de volgende ronde moeten worden bepaald door de rangorde (beste x deelnemers) of het resultaat (alle deelnemers met een beter resultaat dan x) in de voorgaande ronde.
    - 9p2+) [VERDUIDELIJKING] Resultaat verwijst naar single of average dat de rangorde in de overeenkomstige ronde bepaalt.
        - 9p2a) Voor elke ronde moeten het format, de tijdslimiet, de cutoff-vereiste en de voorwaarden voor voortgang worden aangekondigd voordat de ronde start en deze dienen niet te worden gewijzigd nadat de ronde is begonnen. Wijzigingen moeten worden aangebracht ter beoordeling van de WCA Delegate die de eerlijkheid van de wijziging zorgvuldig moet overwegenWijzigingen moeten worden aangebracht ter beoordeling van de WCA Delegate die de eerlijkheid van de wijziging zorgvuldig moet overwegen.
        - 9p2a+) [AANVULLING] Er mag geen extra ronde aan een wedstrijdonderdeel worden toegevoegd nadat de laatste ronde van dat onderdeel is begonnen, tenzij alle deelnemers die in de bestaande laatste ronde een podiumplaats hebben behaald, akkoord gaan met de wijziging.
        - 9p2a++) [HERINNERING] Er mag geen extra ronde aan een Head to Head-ronde worden toegevoegd, aangezien deze Head to Head-ronde dan niet langer de laatste ronde van een wedstrijdonderdeel zou zijn (zie [Reglement 9b7b](regulations:regulation:9b7b)).
        - 9p2b) Uitzondering: Voor wedstrijden die zijn aangewezen als een Nationaal Kampioenschap of Continentaal Kampioenschap kan het organisatieteam de toelatingsvoorwaarden aanpassen om plaatsen te reserveren voor deelnemers die de betreffende regio vertegenwoordigen. Max. 8 plaatsen of 50% van de plaatsen in de volgende ronde, afhankelijk van wat het laagst is, kunnen op deze manier gereserveerd worden. Voor een Head to Head-ronde mag 100% van de plaatsen op deze manier gereserveerd worden. Voor een ronde met gereserveerde plaatsen zijn de deelnemers die doorgaan vanuit de vorige ronde een gereserveerd aantal beste deelnemers die de relevante regio vertegenwoordigen, gevolgd door de overgebleven beste deelnemers die gelijk welke regio vertegenwoordigen.
        - 9p2b+) [AANVULLING] Als er niet genoeg deelnemers zijn die de relevante regio vertegenwoordigen om de gereserveerde plaatsen te vullen, worden ze vervangen door de beste deelnemers die gelijk welke regio vertegenwoordigen.
        - 9p2b++) [AANVULLING] Voor een wedstrijd die is aangewezen als zowel een Wereldkampioenschap als een Continentaal Kampioenschap en/of Nationaal Kampioenschap, is deze uitzondering niet van toepassing. Voor een wedstrijd die is aangewezen als zowel een Continentaal Kampioenschap als een Nationaal Kampioenschap, mogen plaatsen alleen worden gereserveerd voor deelnemers die het betreffende continent vertegenwoordigen.
        - 9p2b+++) [AANBEVELING] Elk gebruik van gereserveerde plaatsen dient duidelijk voorafgaand aan de wedstrijd te worden aangekondigd.
    - 9p3) Als een gekwalificeerde deelnemer zich terugtrekt uit een ronde, kan hij/zij worden vervangen door de best gerangschikte niet-gekwalificeerde deelnemer uit de voorgaande ronde.
    - 9p3+) [VERDUIDELIJKING] Als een niet-gekwalificeerde deelnemer een gekwalificeerde deelnemer op deze manier zou vervangen, mag hij/zij zich ook terugtrekken zodat de eerstvolgende best geklasseerde deelnemer zijn/haar plaats kan innemen.
    - 9p4) Een deelnemer met alleen DNF en/of DNS als resultaat komt niet in aanmerking hiervoor.
- 9q+) [AANBEVELING] Wedstrijdonderdelen en rondes dienen minstens 2 deelnemers te hebben.
- 9s) Elke ronde van elk wedstrijdonderdeel moet een tijdslimiet hebben (zie [Reglement A1a](regulations:regulation:A1a)).
- 9t) Als er een wijziging optreedt in de resultaten van een deelnemer nadat de wedstrijd is geëindigd (bijv. fout bij het noteren, straf met terugwerkende kracht), zodanig dat de deelnemer niet had kunnen doorgaan naar de volgende ronde (of niet mocht deelnemen aan de ronde), moeten alle resultaten van deze deelnemer voor alle volgende rondes worden verwijderd (zie [Reglement 9u](regulations:regulation:9u)).
- 9t+) [UITLEG] Vanwege [9t1](regulations:regulation:9t1) en [9t2](regulations:regulation:9t2) kan het lijken alsof rondes niet voldoen aan [9p1](regulations:regulation:9p1), [9m1](regulations:regulation:9m1), [9m2](regulations:regulation:9m2) of [9m3](regulations:regulation:9m3). Het maken van veranderingen om aan deze regels te voldoen zou echter onschuldige deelnemers beïnvloeden. De resultaten moeten aldus hetzelfde blijven.
- 9t++) [AANVULLING] Als de verandering van de resultaten gebeurt tijdens de wedstrijd, moet deze regel ook worden toegepast. In dat geval dienen [9t1](regulations:regulation:9t1), [9t2](regulations:regulation:9t2) en [9t3](regulations:regulation:9t3) ook te worden gevolgd, ter beoordeling van de WCA Delegate.
    - 9t1) Als een ronde hierdoor niet langer voldoet aan [Reglement 9p1](regulations:regulation:9p1), mogen de resultaten van andere deelnemers niet worden verwijderd.
    - 9t2) Als een ronde hierdoor niet langer voldoet aan [Reglement 9m1](regulations:regulation:9m1), [9m2](regulations:regulation:9m2) of [9m3](regulations:regulation:9m3), mag een opeenvolgende ronde niet worden verwijderd.
    - 9t3) Als er een verandering optreedt in het resultaat van een deelnemer, zodanig dat een andere deelnemer niet door had kunnen gaan naar de volgende ronde, mag het resultaat van de tweede deelnemer niet worden verwijderd.
    - 9t3+) [VOORBEELD] Stel dat deelnemer A een average van 10,00 haalt en deelnemer B een average van 10,05 in de eerste ronde van een wedstrijdonderdeel zodanig dat deelnemer A doorgaat naar de finaleronde maar B niet. Als er een fout bij het noteren van de scores wordt ontdekt, en deelnemer B eigenlijk een gemiddelde van 9,95 haalde (en door had dienen te gaan in plaats van A), behoudt deelnemer A zijn resultaat voor de laatste ronde.
    - 9t4) Deze regel wordt niet toegepast tussen de fases van een Head to Head-ronde.
- 9u) Een wedstrijd wordt beschouwd als beëindigd als gelijktijdig aan alle volgende vereisten werd voldaan:
- 9u+) [AANVULLING] Voor wedstrijden met meerdere fysieke locaties (bijvoorbeeld “3x3x3 Met minste draaien simultane wedstrijden”) moet aan alle vereisten voldaan zijn op elke locatie om de wedstrijd als beëindigd te beschouwen.
    - 9u1) Alle geplande rondes op de WCA website zijn voltooid.
    - 9u2) De WCA Delegate heeft het einde van de wedstrijd aangekondigd. Als de WCA Delegate het einde van de wedstrijd niet aankondigt, komt één van de volgende zaken in de plaats van deze aankondiging (wat het eerst komt):
    - 9u2+) [AANBEVELING] De WCA Delegate dient het einde van de wedstrijd aan te kondigen (bijvoorbeeld voorafgaand aan de prijsuitreiking).
        - 9u2a) Alle vermelde WCA Delegates verlaten definitief de wedstrijdlocatie.
        - 9u2b) Het einde van de laatste kalenderdatum van de wedstrijd is bereikt (zie [Reglement 9i2](regulations:regulation:9i2)).
        - 9u2b+) [AANVULLING] De kalenderdatum van het einde van de wedstrijd wordt bepaald door de lokale tijd van de locatie waar de wedstrijd plaatsvond.
- 9v) Twee opeenvolgende rondes van een wedstrijdonderdeel kunnen worden aangeduid als Dubbele rondes.
    - 9v1) Dubbele rondes mogen alleen de eerste twee rondes van een wedstrijdonderdeel omvatten.
    - 9v2) Dubbele rondes mogen niet de finale van een nationaal kampioenschap, continentaal kampioenschap of wereldkampioenschap omvatten.
    - 9v3) Dubbele rondes moeten hetzelfde format, dezelfde cutoff en dezelfde tijdslimiet hebben.
    - 9v4)De rangorde van de deelnemer in Dubbele rondes is gebaseerd op het beste resultaat van een van beide rondes.
        - 9v4a) De resultaten van beide rondes worden geregistreerd en komen in aanmerking voor de WCA-wereldranglijst (zie [Reglement 9i](regulations:regulation:9i)) en regionale records (zie [Reglement 9i1](regulations:regulation:9i1)).
    - 9v5) Tijdens Dubbele rondes worden geen deelnemers tussen de rondes uitgeschakeld.
        - 9v5a) Deelnemers zonder resultaten in de eerste ronde of met alleen DNF- en/of DNS-resultaten in de eerste ronde komen in aanmerking voor de tweede ronde.


## <article-10><solved-state><solvedstate> Artikel 10: Opgeloste toestand

- 10b) Alleen de rusttoestand van de puzzel, nadat de timer is gestopt, wordt in aanmerking genomen.
- 10c) De puzzel kan in elke oriëntatie zijn aan het einde van de poging.
- 10d) Alle delen van een puzzel moeten fysiek aan de puzzel bevestigd zijn en volledig in de vereiste posities zijn geplaatst. Uitzondering: zie [Reglement 5b5](regulations:regulation:5b5).
- 10e) Een puzzel is opgelost als alle gekleurde onderdelen zijn opgelost en alle delen correct zijn uitgelijnd binnen de onderstaande limieten:
    - 10e1) Voor elke twee aangrenzende delen (bijvoorbeeld twee evenwijdige, aangrenzende lagen van een kubus) van de puzzel die meer verkeerd uitgelijnd zijn dan de limiet beschreven in [Reglement 10f](regulations:regulation:10f), wordt de puzzel geacht één extra draaibeweging te vereisen om opgelost te zijn (zie "Outer Block Turn Metric" in [Artikel 12](regulations:article:12)).
    - 10e1+) [VERDUIDELIJKING] Voor Square-1 - vanwege de vormveranderende eigenschap van de puzzel - verschilt de metriek voor verkeerde uitlijningen, gedefinieerd in [Reglement 10f4](regulations:regulation:10f4) van de metriek voor de notatie, gebruikt door het scramble-programma en gedefinieerd in [Reglement 12c4](regulations:regulation:12c4).
    - 10e2) Als er geen verdere draaibewegingen nodig zijn om de puzzel naar de opgeloste toestand te brengen, wordt de puzzel beschouwd als opgelost zonder straf.
    - 10e3) Als er één draaibeweging nodig is, wordt de puzzel beschouwd als opgelost met een tijdstraf (+2 seconden).
    - 10e4) Als er meer dan één draaibeweging nodig is, wordt de puzzel beschouwd als onopgelost (DNF).
- 10f) Limieten voor aanvaardbare verkeerde uitlijning voor puzzels:
- 10f+) [UITLEG] De limieten voor verkeerde uitlijningen zijn zo gekozen dat ze een natuurlijke cutoff bieden tussen één toestand van een puzzel (zonder straf) en één toestand die nog één draaibeweging vereist.
    - 10f1) NxNxN Kubussen: max. 45 graden.
    - 10f2) Megaminx: max. 36 graden.
    - 10f3) Pyraminx en Skewb: max. 60 graden.
    - 10f4) Square-1: max. 45 graden (U/D) of 90 graden (/).
    - 10f4+) [VERDUIDELIJKING] Bij het tellen van de draaibewegingen in het geval van een verkeerde uitlijning aan het einde van een oplossing worden X en Y afzonderlijk beschouwd. Bijvoorbeeld: (5, 1) wordt als één verkeerde uitlijning beschouwd en (5, 5) wordt als twee verkeerde uitlijningen beschouwd.
- 10i) De opgeloste toestand van de Clock wordt bereikt als alle achttien binnenste wijzerplaten naar 12 uur wijzen.
    - 10i1) Binnenste wijzerplaten die niet duidelijk naar een bepaalde uurmarkering wijzen, worden geacht naar de dichtstbijzijnde uurmarkering te wijzen.
    - 10i2) De opgeloste toestand van de Clock wordt niet beïnvloed door losse of losgekomen pinnen.


## <article-11><incidents><incidents> Artikel 11: Incidenten

- 11a) Incidenten zijn onder meer:
    - 11a1) Onjuiste uitvoering van procedures van een wedstrijdonderdeel, door officials of deelnemers.
    - 11a2) Verstoringen of onderbrekingen (bijvoorbeeld stroomuitval, activering van een noodalarm).
    - 11a3) Defecte apparatuur.
- 11b) Als er zich een incident voordoet, bepaalt de WCA Delegate een onpartijdige en passende manier van handelen.
- 11d) Als de WCA Reglementen niet volledig duidelijk zijn of als het incident niet onder de WCA Reglementen valt, moet de WCA Delegate een beslissing nemen op basis van eerlijke sportiviteit (zie ook [Reglement 11e3](regulations:regulation:11e3)).
- 11e) De WCA Delegate kan een extra poging aan een deelnemer toekennen ter vervanging van de poging die door het incident werd verstoord. Om in aanmerking te komen voor een extra poging dient de deelnemer op het moment van het incident mondeling of schriftelijk bij de judge en de WCA Delegate in beroep te gaan voordat de oorspronkelijke poging is voltooid. In beroep gaan is geen garantie voor een extra poging.
- 11e+) [VERDUIDELIJKING] Aangezien een beroep niet gegarandeerd succesvol is, kan de deelnemer ervoor kiezen de timer actief te houden terwijl hij/zij in beroep gaat en de poging te hervatten indien nodig.
- 11e++) [AANBEVELING] De WCA Delegate dient de reden(en) voor de extra poging te noteren (bijvoorbeeld op de achterkant van het scorebriefje).
- 11e+++) [AANBEVELING] De WCA Delegate dient strenger te beoordelen bij het toekennen van een extra poging nadat de oplossing is voltooid. De extra poging dient alleen te worden toegekend in uitzonderlijke omstandigheden.
- 11e++++) [HERINNERING] De poging is voltooid nadat de deelnemer het geregistreerde resultaat heeft gecontroleerd en het scorebriefje heeft ondertekend (zie [Reglement A7c](regulations:regulation:A7c)).
- 11e+++++) [AANVULLING] Als de WCA Delegate geen tijd heeft om deze claim tijdens de wedstrijd te onderzoeken, dient hij/zij de deelnemer een voorlopige extra poging toe te kennen.
- 11e++++++) [AANVULLING] Een extra poging wordt beschouwd als gedaan op het moment dat de oorspronkelijke oplossing plaatsvond. Bijvoorbeeld: als een ronde oorspronkelijk gepland was voor 21 januari en een deelnemer krijgt een extra poging op 22 januari, wordt de extra oplossing beschouwd als gedaan op 21 januari.
- 11e+++++++) [AANBEVELING] Als een extra poging wordt gegeven voor een ronde nadat een volgende ronde is afgelopen en de extra poging zorgt ervoor dat de deelnemer doorgaat naar de volgende ronde, mag de deelnemer niet deelnemen aan de volgende ronde, ter beoordeling van de WCA Delegate.
    - 11e1) Als een deelnemer een extra poging krijgt, dient er voor deze extra poging een andere scramble-reeks gebruikt te worden. De scramble-reeks moet worden gegenereerd met behulp van een actuele officiële versie van een officieel WCA scramble-programma (zie [Reglement 4b](regulations:regulation:4b)).
    - 11e1+) [HERINNERING] De extra poging moet worden gescrambled met behulp van een ongewijzigde scramble-reeks, gegenereerd door een officieel scramble-programma (zie [Reglement 4b](regulations:regulation:4b), [Regulation 4b+](regulations:regulation:4b+)).
    - 11e2) Als een deelnemer een extra poging krijgt, dient de extra poging direct na de poging die de extra poging veroorzaakte te worden uitgevoerd en moet de extra poging de originele regelmatig genummerde poging vervangen.
    - 11e2+) [AANVULLING] Als een extra poging zelf tot nog een extra poging leidt, dient de deelnemer extra pogingen te blijven doen totdat er een geldige extra poging is om de oorspronkelijke, regelmatig genummerde poging te vervangen.
    - 11e2++) [VOORBEELD] Stel dat een deelnemer 5 regelmatig genummerde pogingen heeft en nr. 2 tot extra pogingen leidt. De deelnemer dient extra pogingen te doen totdat er een geldige extra poging is om nr. 2 te vervangen. Stel dat later een andere poging leidt tot extra pogingen, dan dient de deelnemer op dezelfde manier te werk te gaan als bij #2.
        - 11e2a) Als pogingen niet in de juiste volgorde worden uitgevoerd, moeten de resultaten worden geregistreerd op basis van de volgorde van de scramble-reeksen, niet op basis van de volgorde waarin de pogingen zijn uitgevoerd.
    - 11e3) Als het onduidelijk is of een incident dient te resulteren in een extra poging, kan aan de deelnemer een voorlopige extra poging worden toegestaan die alleen wordt gebruikt als later wordt vastgesteld dat de extra poging passend was (bijvoorbeeld door een beslissing van de WRC).
- 11f) Beslissingen over een incident kunnen worden ondersteund met video-, foto- of audioanalyse, ter beoordeling van de WCA Delegate.
    - 11f1) Video en soortgelijke vormen van opgenomen bewijs moeten in realtime worden bekeken. Uitzondering: slow-motion of frame-per-frame analyse mag gebruikt worden in de volgende omstandigheden:
    - 11f1+) [AANBEVELING] Het WCA Regulations Committee dient geraadpleegd te worden indien slow-motion of frame-per-frame analyse vereist is.
        - 11f1a) Het individuele resultaat is een regionaal record of een persoonlijk record in de top 50 van de wereldranglijst.
        - 11f1b) Het gemiddelde resultaat is een regionaal record of een persoonlijk record in de top 50 van de wereldranglijst.
        - 11f1c) Het resultaat is behaald in een finaleronde van een Nationaal Kampioenschap, Continentaal Kampioenschap of Wereldkampioenschap.
        - 11f1d) Om de verwijdering van een straf te ondersteunen die oorspronkelijk door de judge of de WCA Delegate werd beoordeeld (zie [Reglement 11f2a](regulations:regulation:11f2a)).
    - 11f2) Bewijs verkregen uit slow-motion of frame-per-frame analyse mag alleen gebruikt worden om de volgende beslissingen te ondersteunen:
        - 11f2a) Het schrappen van gelijk welke straf die oorspronkelijk door de judge of WCA Delegate werd opgelegd.
        - 11f2b) De toepassing van een straf overeenkomstig [Reglement A3c1](regulations:regulation:A3c1), [Reglement A4b](regulations:regulation:A4b) of [Reglement A4b1](regulations:regulation:A4b1).
        - 11f2c) Om bedrog te onderzoeken (zie [Reglement 2k](regulations:regulation:2k)).
- 11g) De WCA Delegate moet ervoor zorgen dat er exemplaren van de Reglementen beschikbaar zijn (bijv. gedrukt, digitaal of toegankelijk via internet) voor officials en deelnemers voor raadpleging bij incidenten.
- 11h) Een WCA Delegate kan van deelnemers in ernstige overtreding met [Reglement 2k3](regulations:regulation:2k3) eisen de wedstrijdlocatie te verlaten, rekening houdend met de ernst van de situatie en de best mogelijke handelwijze. Als de deelnemer dit weigert, kunnen er disciplinaire maatregelen volgen in de WCA.
- 11i) Als wordt vastgesteld dat de puzzel van een deelnemer niet correct werd gescrambled nadat deze zijn oplossing heeft voltooid, zijn de volgende reglementen van toepassing:
    - 11i1) In de volgende gevallen moet een extra poging worden toegekend om de getroffen poging te vervangen. Als er geen extra poging wordt toegestaan, wordt het resultaat als DNS beschouwd:
    - 11i1+) [AANBEVELING] Deelnemers van wie verwacht wordt dat ze aan deze criteria voldoen, dienen hun scrambles te laten controleren door een tweede scrambler voordat ze uitgezonden worden (zie [Reglement 4g+](regulations:regulation:4g+)).
        - 11i1a) Het individuele resultaat is een regionaal record of een persoonlijk record in de top 50 van de wereldranglijst.
        - 11i1b) Het gemiddelde waar het resultaat deel van uitmaakt is een regionaal record of van een persoonlijk record in de top 50 van de wereldranglijst.
        - 11i1c) Het resultaat is behaald in een finaleronde van een Nationaal Kampioenschap, Continentaal Kampioenschap of Wereldkampioenschap.
        - 11i1d) Het resultaat werd behaald door de puzzel op te lossen in minder draaibewegingen dan de limieten gedefinieerd in [Reglement 4b3](regulations:regulation:4b3).
        - 11i1e) Uitzondering: voor 5x5x5 Kubus, 6x6x6 Kubus, 7x7x7 Kubus, Megaminx en 3x3x3 Meervoudig geblinddoekt hoeft geen extra poging te worden toegekend onder de hierboven beschreven omstandigheden.
    - 11i2) In alle andere gevallen kan het resultaat blijven staan. Uitzondering: de WCA Delegate kan naar eigen goeddunken een extra poging toestaan als hij van mening zijn dat dit een aanzienlijk eerlijker resultaat oplevert (bijvoorbeeld: de verkeerde scramble die werd ontvangen was extreem makkelijk en de deelnemer behaalde een nieuw persoonlijk record, de verkeerde scramble had invloed op het podium van een wedstrijdonderdeel of de puzzel werd opzettelijk verkeerd gescrambled).
    - 11i2+) [AANBEVELING] Als de WCA Delegate niet zeker weet of de verkeerde scramble een aanzienlijk minder eerlijk resultaat opleverde dan de oorspronkelijke scramble, dient een voorlopige extra poging te worden toegestaan.
    - 11i2++) [HERINNERING] Hoewel individuele resultaten behaald met verkeerd gescramblede puzzels mogen blijven staan, moet de WCA Delegate ervoor zorgen dat onjuiste scrambles geen gewoonte worden.
        - 11i2a) Als een extra poging een aanzienlijk eerlijker resultaat zou opleveren, wordt de oorspronkelijke poging als ongeldig beschouwd (zie [Reglement 9l](regulations:regulation:9l)).
        - 11i2b) Als een extra poging niet kan worden toegekend voor een verkeerde scramble die leidt tot een aanzienlijk oneerlijk resultaat (bijvoorbeeld: de verkeerde scramble werd pas na de wedstrijd ontdekt), wordt het resultaat als DNS beschouwd.
- 11j) Als een deelnemer ten onrechte een scramble ontvangt die hij al heeft ontvangen (d.w.z. een duplicaat van een scramble), zijn de volgende regels van toepassing:
    - 11j1) Als de deelnemer denkt dat hij een duplicaat van een scramble heeft ontvangen tijdens de inspectie, moet hij/zij de poging staken en een WCA Delegate roepen zonder enige draaibeweging op de puzzel toe te passen. Een deelnemer dient niet te worden gestraft voor het foutief melden van een duplicaat van een scramble, ter beoordeling van de WCA Delegate.
    - 11j2) Als de fout wordt opgemerkt tijdens de groep, dient de WCA Delegate ervoor te zorgen dat de deelnemer de juiste scramble ontvangt. Er kan een extra poging worden gegeven als de WCA-afgevaardigde niet zeker weet wat de juiste scramble zou moeten zijn.
    - 11j3) Als de fout tijdens de wedstrijd maar na de groep wordt opgemerkt, moet de ontbrekende poging worden vervangen door een extra poging.
    - 11j3+) [HERINNERING] De scramble-reeks die voor de extra poging wordt gebruikt, mag niet afkomstig zijn van een vorige groep.
    - 11j4) Als de fout pas na de wedstrijd wordt opgemerkt, wordt het resultaat beschouwd als DNS.
- 11k) Voor Head to Head-rondes (zie [Artikel I](regulations:article:I)) moet de WCA Delegate bij het bepalen van de te nemen maatregelen voor een incident rekening houden met de aard van het format.
    - 11k1) Als de WCA Delegate een van beide deelnemers een extra poging toekent voor een punt, moeten beide deelnemers een extra poging krijgen.
    - 11k2) De WCA Delegate dient geen extra poging toe te kennen als een incident geen invloed heeft op welke deelnemer een punt zou winnen.
    - 11k2+) [VOORBEELD] Als deelnemer A zijn poging voltooit en vervolgens een afleidend geluid deelnemer B hindert, mag de WCA Delegate geen extra poging toekennen, aangezien deelnemer A het punt al heeft gewonnen.
- 11l) Voor Head to Head-rondes wordt de oplossing van een incident als definitief beschouwd wanneer de partij is voltooid, met het oog op het bepalen wie het punt wint. Uitzondering: valsspelen of bedrog.
    - 11l1) Het resultaat van een poging kan achteraf worden gewijzigd maar dit verandert niets aan de winnaar van het punt.


## <article-12><notation><notation> Artikel 12: Notatie

- 12a) Notatie voor alle NxNxN kubussen:
    - 12a1) Face Moves (buitenste laag):
        - 12a1a) Met de klok mee, 90 graden: F (voorkant), B (achterkant), R (rechterkant), L (linkerkant), U (bovenkant), D (onderkant).
        - 12a1b) Tegen de klok in, 90 graden: F', B', R', L', U', D'.
        - 12a1c) 180 graden: F2, B2, R2, L2, U2, D2.
    - 12a2) Outer Block Moves (buitenste laag plus aangrenzende binnenlagen). Voor elk van de hieronder gedefinieerde draaibewegingen is n het totale aantal te verplaatsen lagen, dat in het bereik moet liggen van 1 < n < N (N is het aantal lagen in de puzzel). n mag weggelaten worden, voor een impliciete waarde van n = 2 vlakken. Outer Block Moves zijn:
    - 12a2+) [VERDUIDELIJKING] Bijvoorbeeld: zowel Rw als 2Rw zijn geldige notaties voor dezelfde fysieke draaibeweging voor de 3x3x3 kubus. 1Rw is geen geldige notatie voor een NxNxN kubus en 3Rw is geen geldige notatie voor de 2x2x2 kubus of de 3x3x3 kubus (maar 3Rw is een geldige notatie voor de 4x4x4 kubus en grotere NxNxN kubussen).
        - 12a2a) Met de klok mee, 90 graden: nFw, nBw, nRw, nLw, nUw, nDw.
        - 12a2b) Tegen de klok in, 90 graden: nFw', nBw', nRw', nLw', nUw', nDw'.
        - 12a2c) 180 graden: nFw2, nBw2, nRw2, nLw2, nUw2, nDw2.
    - 12a4) Rotaties (volledige puzzel):
        - 12a4a) Met de klok mee, 90 graden: x (dezelfde richting als R of L'), y (dezelfde richting als U of D'), z (dezelfde richting als F of B').
        - 12a4b) Tegen de klok in, 90 graden: x' (dezelfde richting als R' of L), y' (dezelfde richting als U' of D), z' (dezelfde richting als F' of B).
        - 12a4c) 180 graden: x2, y2, z2.
    - 12a5) Outer Block Turn Metric (OBTM) is gedefinieerd als:
        - 12a5a) Elke draaibeweging in de categorieën Face Moves en Outer Block Moves wordt geteld als 1 draaibeweging.
        - 12a5b) Elke draaibeweging uit de categorie Rotaties wordt geteld als 0 draaibewegingen.
    - 12a6) Execution Turn Metric (ETM) is gedefinieerd als: Elke draaibeweging uit de categorieën Face Moves, Outer Block Moves en Rotaties wordt geteld als 1 draaibeweging.
- 12c) Notatie voor Square-1:
    - 12c1) Draaibewegingen worden aangebracht met één van de twee kleinste lagen van de middenlaag aan de linkerkant van de voorkant.
    - 12c2) (X, Y) betekent: draai de bovenlaag X keer 30 graden met de klok mee, draai de onderlaag Y keer 30 graden met de klok mee. X en Y moeten gehele getallen zijn van -5 t.e.m. 6 en kunnen niet allebei gelijk zijn aan 0.
    - 12c3) "/" betekent: draai de rechterhelft van de puzzel 180 graden.
    - 12c4) Telling voor Square-1: (X, Y) telt als 1 draaibeweging, "/" telt als 1 draaibeweging.
- 12d) Notatie voor Megaminx (enkel scrambling-notatie):
    - 12d1) Face Moves:
        - 12d1a) Met de klok mee, 72 graden: U (bovenkant).
        - 12d1b) Tegen de klok in, 72 graden: U' (bovenkant).
    - 12d2) Andere draaibewegingen worden toegepast terwijl 3 stukjes links bovenaan de puzzel vastgehouden worden:
        - 12d2c) Met de klok mee 144 graden draaibeweging van de volledige puzzel behalve de laag van de bovenste drie linkerstukjes: R++ (verticale lagen), D++ (horizontale lagen).
        - 12d2d) Tegen de klok in 144 graden draaibeweging van de volledige puzzel behalve de laag van de bovenste drie linkerstukjes: R-- (verticale lagen), D-- (horizontale lagen).
- 12e) Notatie voor Pyraminx:
    - 12e1) De puzzel is georiënteerd met de onderkant volledig horizontaal en de voorkant gericht naar de persoon die de Pyraminx vasthoudt.
    - 12e2) Met de klok mee, 120 graden: U (bovenste 2 lagen), L (linker 2 lagen), R (rechter 2 lagen), B (achterste 2 lagen), u (bovenste hoekpunt), l (linker hoekpunt), r (rechter hoekpunt), b (achterste hoekpunt).
    - 12e3) Tegen de klok in, 120 graden: U' (bovenste 2 lagen), L' (linker 2 lagen), R' (rechter 2 lagen), B' (achterste 2 lagen), u' (bovenste hoekpunt), l' (linker hoekpunt), r' (rechter hoekpunt), b' (achterste hoekpunt).
- 12g) Notatie voor Clock:
    - 12g1) De puzzel is georiënteerd met 12 uur bovenaan en één van beide zijden naar voren.
    - 12g2) Verplaats de pinnen naar omhoog: UR (rechtsboven), DR (rechtsonder), DL (linksonder), UL (linksboven), U (beide bovenaan), R (beide rechts), D (beide onderaan), L (beide links), ALL (alle).
    - 12g3) Draai een wiel naast een opwaartse pin en beweeg alle pinnen daarna naar beneden: X+ (X draaien met de klok mee), X- (X draaien tegen de klok in).
    - 12g3+) [HERINNERING] Aangezien scramble-reeksen voor de Clock eindigen met een X+ of X- draaibeweging, worden alle pinnen naar beneden gedrukt zodra de scramble-reeks volledig is uitgevoerd.
    - 12g4) Draai de puzzel om zodat 12 uur bovenaan blijft en beweeg dan alle pinnen naar beneden: y2.
- 12h) Notatie voor Skewb:
    - 12h1) De puzzel is georiënteerd met drie kanten volledig zichtbaar, waarbij de bovenkant naar boven wijst.
    - 12h2) Met de klok mee, 120 graden: R (de laag rond het verst zichtbare hoekpunt rechtsonder), U (de laag rond het verst zichtbare hoekpunt bovenaan), L (de laag rond het verste zichtbare hoekpunt linksonder), B (de laag rond het verste niet-zichtbare hoekpunt achteraan).
    - 12h3) Tegen de klok in, 120 graden: R' (de laag rond de verst zichtbare hoekpunt rechtsonder), U' (de laag rond de verst zichtbare bovenste hoekpunt), L' (de laag rond de verste zichtbare hoekpunt linksonder), B' (de laag rond de verste niet-zichtbare hoekpunt achter).
- 12i) Definitie: Een draaibeweging wordt beschouwd als elke verandering aan de toestand van de puzzel in termen van de hierboven gedefinieerde notatie, inclusief uitlijnfouten buiten de grenzen beschreven in [Reglement 10f](regulations:regulation:10f).
- 12i+) [VERDUIDELIJKING] Rotaties veranderen de toestand van de puzzel niet.
    - 12i1) Uitzondering: voor Clock worden alleen veranderingen in de positie van de binnenste wijzerplaten van de klok beschouwd als bewegingen. Veranderingen in de toestand van de pinnen worden niet beschouwd als draaibewegingen.


## <article-A><speedsolving><speedsolving> Artikel A: Speedsolving

- A1) Speedsolving pogingen moeten voldoen aan de volgende procedures.
    - A1a) Het organisatieteam moet ten minste één type tijdslimiet voor elke ronde toepassen (tijdslimiet per poging en/of cumulatieve tijdslimiet).
    - A1a+) [VERDUIDELIJKING] Als beide limieten worden toegepast, mag de tijdslimiet per poging niet groter zijn dan de cumulatieve tijdslimiet.
        - A1a1) De standaard tijdslimiet is 10 minuten per poging in een ronde, hoewel het organisatieteam een hogere of lagere tijdslimiet kan aankondigen. In dit geval moet de tijdslimiet dezelfde zijn voor alle pogingen in een ronde.
        - A1a2) Voor andere wedstrijdonderdelen dan 3x3x3 Met minste draaien en 3x3x3 Meervoudig geblinddoekt kan het organisatieteam een cumulatieve tijdslimiet bepalen. De cumulatieve tijdslimiet moet toegepast worden op alle pogingen in 1 ronde (bijvoorbeeld 3 pogingen met een cumulatieve tijdslimiet van 20 minuten), op alle pogingen in Dubbele rondes voor een wedstrijdonderdeel (zie [Reglement 9v](regulations:regulation:9v)), of op alle pogingen in een combinatie van rondes voor verschillende wedstrijdonderdelen. In dit geval is de tijdslimiet voor een bepaalde poging de tijdslimiet of de cumulatieve tijdslimiet min de totale tijd in andere pogingen die tot nu toe meetellen voor de tijdslimiet (zie [Reglement A1a5](regulations:regulation:A1a5)), afhankelijk van welke lager is. Als een ronde een cumulatieve tijdslimiet heeft, mag deze er maximaal één hebben.
        - A1a2+) [AANVULLING] In het geval van een cumulatieve tijdslimiet registreert de judge de oorspronkelijk geregistreerde tijd voor een DNF op het scorebriefje tussen haakjes, bijvoorbeeld "DNF (1:02.27)".
        - A1a2++) [VOORBEELD] Als een ronde slechts een cumulatieve tijdslimiet van 30 minuten heeft en de resultaten van de deelnemer van de eerste twee pogingen 6:00 en DNF (10:00) zijn, is de tijdslimiet voor de derde poging 30:00 - 6:00 - 10:00 = 14:00. Merk voor dit voorbeeld op dat alleen het eindresultaat van een poging telt. Daarom voldoet een derde poging met een oorspronkelijke geregistreerde tijd van 13:59 zonder strafpunten aan de tijdslimiet omdat het eindresultaat 13:59 is (zie [Reglement 9f2](regulations:regulation:9f2)), terwijl een derde poging met een resultaat van 13:59 + 2 = 14:01 niet aan de tijdslimiet voldoet.
        - A1a2+++) [AANVULLING] Als het resultaat van een poging niet beschikbaar is (bijvoorbeeld de timer werd gereset), dan dient de judge de WCA Delegate te raadplegen en een schatting maken van de verstreken tijd van de poging. Deze schatting telt mee voor de tijdslimiet maar mag niet gebruikt worden als basis voor een officieel resultaat voor de individuele poging.
        - A1a2++++) [VOORBEELD] Als een ronde een cumulatieve tijdslimiet van 20 minuten heeft en een tijdslimiet van 8 minuten en de resultaten van de deelnemer van de eerste twee pogingen 7:00 en 7:30 zijn, is de tijdslimiet voor de derde poging de laagste tijd van 5:30 (berekend als 20:00 - 7:00 - 7:30) en 8:00, aldus 5:30.
        - A1a2+++++) [VERDUIDELIJKING] Als een deelnemer een cumulatieve tijdslimiet bereikt, wordt het resultaat voor elk van zijn resterende pogingen in de ronde genoteerd als DNS (Did Not Start).
        - A1a2++++++) [VERDUIDELIJKING] Als er een cumulatieve tijdslimiet van toepassing is op een combinatie van rondes voor verschillende wedstrijdonderdelen, is de volgorde waarin pogingen worden gedaan de volgorde waarin die pogingen meetellen voor de cumulatieve tijdslimiet. Uitzondering: zie [Reglement 11e2a](regulations:regulation:11e2a). De volgorde waarin de pogingen worden gedaan, dient op het scorebriefje worden genoteerd.
        - A1a3) De tijdslimieten voor alle rondes moeten vóór de wedstrijd worden aangekondigd en mogen niet worden gewijzigd nadat de betreffende rondes zijn begonnen. Wijzigingen moeten worden aangebracht ter beoordeling van de WCA Delegate, die de eerlijkheid van de wijziging zorgvuldig moet overwegen.
        - A1a3+) [HERINNERING] Het organisatieteam en de WCA Delegate moeten er rekening mee houden dat tijdslimieten de strategieën van de deelnemers beïnvloeden (bijvoorbeeld de eerste twee pogingen overhaasten in de hoop in een cutoff-ronde een cutoff te halen) en dat het veranderen van tijdslimieten na het begin van de ronde sommige deelnemers ten onrechte kan benadelen.
        - A1a4) De deelnemer moet elke poging binnen de tijdslimiet van de poging beëindigen. Als een deelnemer de tijdslimiet voor een poging bereikt, stopt de judge onmiddellijk de poging en wordt het resultaat geregistreerd als DNF. Uitzondering: 3x3x3 Meervoudig geblinddoekt (zie [Reglement H1b1](regulations:regulation:H1b1)).
        - A1a4+) [HERINNERING] Als een deelnemer per ongeluk toegestaan is de tijdslimiet te overschrijden, moet de tijdslimiet met terugwerkende kracht worden toegepast en dienen de judge, de deelnemer en de WCA Delegate te worden geïnformeerd (zie [Reglement 1g2](regulations:regulation:1g2)). Judges moeten altijd op de hoogte zijn van de tijdslimiet voor een huidige poging (die kan afhangen van eerdere pogingen, in het geval van een cumulatieve tijdslimiet).
        - A1a5) De tijd die meetelt voor de tijdslimiet van een poging is het resultaat na de toepassing van tijdstraffen (als het resultaat geen DNF was) of de tijd die verstreken is in de poging (als het resultaat DNF was).
    - A1b) Als de tijdslimiet voor een poging groter is dan 10 minuten, moet voor de tijdwaarneming een stopwatch worden gebruikt.
    - A1b+) [AANVULLING] De deelnemer mag een stopwatch oppakken om de huidige tijd te bekijken (als hij/zij niet geblinddoekt is) maar mag de tijdwaarneming van de stopwatch niet starten, stoppen, pauzeren of anderszins beïnvloeden. Uitzondering: de deelnemer mag de stopwatch stoppen aan het einde van de poging als de judge niet onmiddellijk beschikbaar is (zie [Reglement A6a1](regulations:regulation:A6a1)).
    - A1b++) [AANVULLING] Het organisatieteam mag de deelnemer een onofficiële stopwatch geven voor het bekijken van de verstreken tijd (gestart samen met de hoofdstopwatch), in welk geval de deelnemer de officiële stopwatch niet mag aanraken. Uitzondering: zie [Reglement A6a1](regulations:regulation:A6a1).
        - A1b1) Een speedsolving timer moet worden gebruikt bovenop de stopwatch. Uitzondering: voor wedstrijdonderdelen zonder inspectie waarbij de deelnemer naar verwachting de 10 minuten overschrijdt, is het gebruik van de speedsolving timer optioneel.
        - A1b2) Als een tijd van de speedsolving timer beschikbaar is, is dit de originele geregistreerde tijd. Anders (bijvoorbeeld de speedsolving timer werkte niet goed, duurde meer dan 10 minuten of werd helemaal niet gebruikt) is de tijd van de stopwatch de originele geregistreerde tijd.
    - A1c) Een deelnemer die deelneemt aan een wedstrijdonderdeel moet voldoen aan de vereisten van het wedstrijdonderdeel (zie [Reglement 2k6](regulations:regulation:2k6)).
- A2) Scrambling:
    - A2a) Wanneer een deelnemer wordt opgeroepen voor een ronde, dient de deelnemer de puzzel in opgeloste vorm in te leveren bij de scrambler.
        - A2a1) Als er een wachtruimte voor deelnemers voorzien is, moet de deelnemer in de hem/haar voorziene wachtruimte blijven tot hij/zij geroepen wordt om een poging te voltooien. De deelnemer moet na elke poging terugkeren naar zijn/haar toegewezen wachtruimte als hij/zij nog meer pogingen moet doen in de ronde. Uitzondering: deelnemers mogen de wachtruimte verlaten met toestemming van de WCA Delegate. Straf: diskwalificatie van de resterende pogingen (DNF), ter beoordeling van de WCA Delegate.
        - A2a2) Als er geen wachtruimte voor deelnemers voorzien is, moet de deelnemer op de hem/haar toegewezen wedstrijdtafel blijven totdat hij/zij alle pogingen in de ronde heeft voltooid. Uitzondering: deelnemers mogen hun toegewezen wedstrijdtafel verlaten met toestemming van de WCA Delegate. Straf: diskwalificatie van de resterende pogingen (DNF), ter beoordeling van de WCA Delegate.
        - A2a3) Eenmaal opgeroepen voor een ronde, mag een deelnemer niet proberen om een gebied te betreden dat is toegewezen voor scrambling totdat alle deelnemers in hun groep geen verdere pogingen meer hebben ondernomen, tenzij toestemming werd verleend door de WCA Delegate.
        - A2a3+) [HERINNERING] Deelnemers dienen de scramble-reeksen voor hun eigen groep niet te zien, zelfs niet nadat ze al hun pogingen hebben voltooid, tenzij de WCA Delegate hiervoor toestemming heeft gegeven (zie [Reglement 4b2+](regulations:regulation:4b2+)).
    - A2b) Een scrambler scramblet de puzzel volgens de regels in [Artikel 4](regulations:article:4).
        - A2b1) Voor Square-1 kan het organisatieteam beslissen om een dun voorwerp in de puzzel te plaatsen om onbedoelde draaibewegingen te voorkomen vóór het begin van de poging. Als deze voorwerpen worden gebruikt, dient het organisatieteam dit aan te kondigen vóór het begin van de ronde.
    - A2c) Nadat de scrambler de puzzel begint te scramblen, mag de deelnemer de puzzel niet zien tot de inspectiefase begint.
        - A2c1) De scrambler plaatst een cover over de gescramblede puzzel die het onmogelijk maakt voor deelnemers of toeschouwers om gelijk welk deel van de puzzel te zien. De cover blijft over de puzzel tot het begin van de poging.
        - A2c1+) [HERINNERING] In het verleden zijn scorebriefjes gebruikt om puzzels te bedekken waarbij sommige zijden zichtbaar waren. Dit is niet langer toegestaan.
        - A2c2) Tijdens een wedstrijd mogen deelnemers niet actief proberen te kijken naar een andere deelnemer die een officiële poging voltooit. Als de deelnemer toekijkt hoe een andere deelnemer een scramble probeert die hij/zij nog niet heeft ontvangen, wordt de betreffende poging geregistreerd als DNF. Uitzondering: deze straf is niet van toepassing op deelnemers in Head to Head-rondes (zie [Artikel I](regulations:article:I)).
        - A2c2+) [HERINNERING] Als de deelnemer per ongeluk een scramble ziet die hij nog niet heeft ontvangen, mag de deelnemer die scramble niet ontvangen voor zijn eigen poging en moet in plaats daarvan een extra poging worden toegekend.
    - A2d) Bij het overnemen van een puzzel van de scrambler inspecteert de judge kort de puzzel om te zien of de puzzel grondig gescrambled is. De judge meldt elke twijfel bij de scrambler die vervolgens een gedetailleerde controle uitvoert.
        - A2d1) De scrambler of een bevoegde judge moet de gescramblede puzzel controleren en het scoreformulier ondertekenen om te bevestigen dat ze de correct genummerde scramble-reeks hebben toegepast en hebben gecontroleerd of deze overeenkomt met de afbeelding (zie [Reglement 4g](regulations:regulation:4g)). Uitzondering: voor 5x5x5 Kubus, 6x6x6 Kubus, 7x7x7 Kubus en Megaminx mag de scrambler tekenen om te bevestigen dat de puzzel voldoende gescrambled is (zie [Reglement 4g1](regulations:regulation:4g1)). De handtekeningen van de scramblers dienen consistent zijn doorheen de wedstrijd en dienen de scramblers te identificeren.
        - A2d1+) [AANVULLING] Als de scramble-handtekening ontbreekt voor een poging, dient de puzzel onmiddellijk teruggegeven te worden aan een scrambler voor controle en een overeenkomstige handtekening.
        - A2d1++) [AANVULLING] Een poging mag niet gediskwalificeerd worden enkel en alleen door een ontbrekende scramble-handtekening. Als een scramble-handtekening ontbreekt na het begin van een poging, moet de judge toestaan dat de poging doorgaat (als deze nog bezig is) en de WCA Delegate dient toe te staan dat het resultaat behouden blijft.
        - A2d1+++) [HERINNERING] Hoewel de WCA Delegate meerdere individuele pogingen met ontbrekende scramble-handtekeningen mag laten tellen, dient hij/zij ervoor te zorgen dat ontbrekende scramble-handtekeningen geen gewoonte worden.
    - A2e) De judge plaatst de puzzel in een willekeurige oriëntatie op de mat en zorgt ervoor dat de puzzel volledig bedekt blijft.
        - A2e1) De deelnemer mag geen specifieke oriëntatie vragen en de judge mag de oriëntatie waarin hij/zij de puzzel op de mat plaatst niet beïnvloeden op basis van wat hij/zij weet of verwacht over de toestand van de puzzel.
        - A2e2) De deelnemer mag de cover niet zelf verwijderen. Straf: diskwalificatie van de poging (DNF).
- A3) Inspectie:
    - A3a) De deelnemer mag de puzzel aan het begin van elke poging inspecteren.
        - A3a1) De deelnemer krijgt max. 15 seconden om de puzzel te inspecteren en te beginnen met het oplossen.
    - A3b) De judge bereidt de timer voor door hem aan te zetten en zo nodig te resetten. Als er een Generation 5 Pro Timer wordt gebruikt, moet de judge ervoor zorgen dat deze is ingesteld op 2-Pad mode. Daarnaast bereidt de judge ook een stopwatch voor om de inspectie te timen (zie [Reglement A4d](regulations:regulation:A4d)).
        - A3b1) Wanneer de deelnemer aan het solving station zit en de judge klaar is, vraagt het judge "KLAAR?". De deelnemer moet klaar zijn om de poging te starten binnen één minuut nadat hij/zij is opgeroepen voor de poging, anders verliest de deelnemer de poging (DNS), ter beoordeling van de judge.
        - A3b2) De deelnemer begint de poging door te bevestigen dat hij/zij klaar is en de judge onthult de puzzel en begint de inspectie te timen.
        - A3b3) Wanneer 8 seconden inspectietijd zijn verstreken, zegt de judge "8 SECONDEN".
        - A3b4) Wanneer 12 seconden inspectietijd zijn verstreken, zegt de judge "12 SECONDEN".
        - A3b5) De judge stopt met het timen van de inspectietijd zodra de deelnemer de handen opheft en de timer start (zie [Reglement A4d](regulations:regulation:A4d)).
    - A3c) De deelnemer mag de puzzel tijdens de inspectie oppakken.
        - A3c1) De deelnemer mag geen draaibewegingen of onbedoelde wijzigingen in uitlijning aan de puzzel aanbrengen. Straf: diskwalificatie van de poging (DNF). Uitzondering: zie [Reglement A3c2](regulations:regulation:A3c2) en [Reglement A3c5](regulations:regulation:A3c5).
        - A3c1+) [VERDUIDELIJKING] Voor de Clock mag de deelnemer de stand van de pinnen veranderen tijdens de inspectie (zie [Reglement 12i1](regulations:regulation:12i1)).
        - A3c2) Als de delen van de puzzel niet volledig zijn uitgelijnd wanneer de cover wordt verwijderd, mag de deelnemer de vlakken uitlijnen, zolang de uitlijningen binnen de limieten blijven [Reglement 10f](regulations:regulation:10f).
        - A3c3) De deelnemer mag de timer resetten vóór het begin van de poging.
        - A3c3+) [VERDUIDELIJKING] De deelnemer mag de timer vóór/tijdens de inspectiefase resetten als de judge dit per ongeluk naliet te doen. Het is echter de verantwoordelijkheid van de judge om ervoor te zorgen dat de timer is gereset (zie [Reglement A3b](regulations:regulation:A3b)). Als de deelnemer probeert de puzzel op te lossen met een timer die de judge niet heeft gereset (d.w.z. de deelnemer voert een inspectie uit, plaatst de handen op de speedsolving timer voor een redelijke tijdspanne, ervan uitgaat dat de timer normaal start en begint met het oplossen van de puzzel), dient de poging te worden vervangen door een extra poging, ter beoordeling van de WCA Delegate.
        - A3c3++) [VERKLARING] De deelnemer mag de timer niet “testen” of “herstarten” tijdens de inspectie aangezien de inspectie eindigt zodra de deelnemer de oplossing start (zie [Reglement A4d](regulations:regulation:A4d)). Als de deelnemer de timer stopt nadat hij/zij deze voor de eerste keer heeft gestart, wordt dit beschouwd als het stoppen van de oplossing (zie [Reglement A6](regulations:regulation:A6)), zelfs als hij/zij dit doet binnen de 15 seconden na het starten van de inspectie.
        - A3c4) Voor Square-1, als het gebruik van een dun voorwerp in de puzzel is opgelegd door het organisatieteam (zie [Reglement A2b1](regulations:regulation:A2b1)), kan de deelnemer het voorwerp tijdens de inspectie uit de puzzel verwijderen.
        - A3c4+) [VERDUIDELIJKING] Als een dun voorwerp wordt gebruikt in de puzzel, mag de judge het voorwerp niet in de plaats van de deelnemer verwijderen.
        - A3c4++) [VERDUIDELIJKING] De deelnemer mag het voorwerp tijdens het oplossen verwijderen, als dit tijdens de inspectie niet is gedaan (bijvoorbeeld omdat dit werd vergeten).
        - A3c5) Voor Square-1 mag de deelnemer niet gestraft worden voor een toevallige draaibeweging binnen de limieten van [Reglement 10f](regulations:regulation:10f). Als de puzzel zich in een toestand bevindt waarin een / draaibeweging niet kan worden toegepast zonder een voorafgaande (X, Y) draaibeweging, dan kan de deelnemer een (X, Y) draaibeweging doen om de dichtstbijzijnde toestand te bereiken waarin een / draaibeweging kan worden toegepast (zie [Reglement 12c](regulations:regulation:12c)).
        - A3c5+) [HERINNERING] Aangezien een puzzeltoestand waarbij een / draaibeweging niet kan worden toegepast geen geldige scramble-toestand is (zie [Reglement 4b3d](regulations:regulation:4b3d)), moet er een extra poging worden toegekend als [Reglement 11i1](regulations:regulation:11i1) van toepassing is.
    - A3d) Aan het einde van de inspectie plaatst de deelnemer de puzzel op de mat, in een willekeurige oriëntatie. De puzzel moet volledig op de mat liggen en mag niet geheel of gedeeltelijk op de speedsolving timer rusten. Straf: tijdstraf (+2 seconden).
- A4) Beginnen met oplossen:
    - A4b) De deelnemer gebruikt zijn vingers om de verhoogde sensorvlakken van de speedsolving timer aan te raken. De handpalmen van de deelnemer moeten overwegend naar beneden gericht zijn en zich aan de zijkant van de timer bevinden die zich dichter bij de deelnemer bevindt. Straf: tijdstraf (+2 seconden).
        - A4b1) De deelnemer mag geen fysiek contact hebben met de puzzel bij het begin van het oplossen. Straf: tijdstraf (+2 seconden).
    - A4d) Wanneer de speedsolving timer wordt gebruikt, dient de deelnemer de handen op de timer te houden tot de timer klaar is om te starten. De timer start zodra de deelnemer zijn/haar hand(en) van de timer haalt. De deelnemer start met oplossen door de timer te starten.
        - A4d1) De deelnemer moet beginnen met oplossen binnen 15 seconden na aanvang van de inspectie. Straf: tijdstraf (+2 seconden).
        - A4d1+) [VERDUIDELIJKING] Als de inspectie precies 15 seconden duurde (dus 15.00), moet de tijdstraf (+2 seconden) worden toegepast.
        - A4d2) De deelnemer moet beginnen met oplossen binnen 17 seconden na aanvang van de inspectie. Straf: diskwalificatie van de poging (DNF).
        - A4d2+) [VERDUIDELIJKING] Als de inspectie precies 17 seconden duurde (dus 17.00), moet de poging worden gediskwalificeerd (DNF).
        - A4d3) Als een stopwatch wordt gebruikt, start de judge de stopwatch zodra de deelnemer begint met oplossen.
    - A4e) Tijdstraffen voor het starten van het oplossen zijn cumulatief.
    - A4f) De deelnemer is verantwoordelijk voor het correct starten van de speedsolving timer.
- A5) Tijdens het oplossen:
    - A5a) Tijdens het inspecteren of oplossen van de puzzel mag de deelnemer niet communiceren met iemand anders dan de judge of de WCA Delegate. Straf: diskwalificatie van de poging (DNF). Uitzondering: Als de deelnemer geen voordeel behaalt door te communiceren met iemand anders dan de judge of de WCA Delegate, mag het resultaat behouden blijven, ter beoordeling van de WCA Delegate.
    - A5b) Tijdens het inspecteren of oplossen van de puzzel mag de deelnemer geen assistentie bij het oplossen van de puzzel krijgen van iemand of een ander object dan het oppervlak (zie ook [Reglement 2i](regulations:regulation:2i)). Straf: diskwalificatie van de poging (DNF).
    - A5b+) [VERDUIDELIJKING] Tijdens het inspecteren of het oplossen van de puzzel, kan de deelnemer de puzzel met elk deel van zijn lichaam aanraken. Uitzondering: 3x3x3 Met één hand (zie [Reglement C1b](regulations:regulation:C1b)).
    - A5b++) [VERDUIDELIJKING] Als een deel van de puzzel van een deelnemer eruit springt of losraakt (zie [Reglement 5a](regulations:regulation:5a)), mag de deelnemer niet om hulp vragen om het deel terug te vinden en de jury dient te proberen voorkomen dat anderen helpen. Als iemand een losgekomen deel voor de deelnemer opraapt, mag de judge of de deelnemer hem/haar vragen om het deel op de wedstrijdtafel te leggen en niet verder te helpen.
    - A5b+++) [VERDUIDELIJKING] De WCA Delegate mag de deelnemer geen extra poging geven enkel gebaseerd op het feit dat iemand een los of losgeraakt deel van de puzzel van de deelnemer opraapt.
    - A5c) De deelnemer mag de puzzel tegen het oppervlak houden om de puzzel te manipuleren (zie [Reglement 7f1d](regulations:regulation:7f1d)).
- A6) Stoppen met oplossen:
    - A6a) De deelnemer stopt het oplossen door de puzzel los te laten en vervolgens de timer te stoppen. Als een stopwatch wordt gebruikt, stopt de judge de stopwatch zodra de deelnemer dit doet.
        - A6a1) Als de judge niet onmiddellijk beschikbaar is om de stopwatch te stoppen wanneer een stopwatch in gebruik is, mag de deelnemer de stopwatch stoppen.
    - A6b) De deelnemer is verantwoordelijk voor het correct stoppen van de speedsolving timer.
        - A6b1) Als de timer stopt vóór het einde van de oplossing en de timer een tijd duidelijk onder 0,06 seconden laat zien, wordt de poging vervangen door een extra poging. Uitzondering: Er is geen extra poging nodig als de WCA Delegate vaststelt dat de timer opzettelijk werd gestopt, of als gevolg van een ongewone interactie met de timer (bijv. slechts minimaal contact maken met de timer, de handen niet netjes van de timer weghalen).
        - A6b1+) [UITLEG] De arbitraire waarde van 0,06 seconden werd gekozen om tegemoet te komen aan zorgen over storingen van de speedsolving timer.
        - A6b2) Als de timer stopt vóór het einde van de oplossing en een tijd van 0,06 seconden of meer aangeeft, wordt de poging gediskwalificeerd (DNF). Uitzondering: De WCA Delegate kan een extra poging toekennen als zij denken dat de timer misschien niet goed werkte en de deelnemer de timer niet opzettelijk stopte.
    - A6c) De deelnemer moet de puzzel volledig loslaten voordat hij/zij de timer stopt. Straf: tijdstraf (+2 seconden). Uitzondering: als de judge niet in staat is om vast te stellen of een draaibeweging of een verandering in uitlijning is toegepast nadat de timer is gestopt en voordat de puzzel wordt losgelaten, kan de poging worden gediskwalificeerd (DNF), ter beoordeling van de judge.
    - A6d) De deelnemer moet de speedsolving timer met beide handen stoppen, plat op de sensoren met de handpalmen naar beneden. Straf: tijdstraf (+2 seconden).
    - A6e) Na het stoppen van de timer mag de deelnemer de puzzel niet aanraken, een draaibeweging uitvoeren of de uitlijning wijzigen totdat de judge heeft bepaald of de puzzel is opgelost (zie [Reglement A6g](regulations:regulation:A6g)).
    - A6e+) [VERDUIDELIJKING] Als de puzzel na het stoppen van de timer op de schoot van de deelnemer valt, wordt dit beschouwd als het aanraken van de puzzel.
    - A6e++) [VERDUIDELIJKING] Als [Reglement A6c](regulations:regulation:A6c) wordt gebruikt om een poging te bestraffen, dienen de straffen in [Reglement A6e](regulations:regulation:A6e) alleen te worden toegepast als de deelnemer de puzzel loslaat en opnieuw aanraakt voordat de judge de puzzel inspecteert.
        - A6e1) Straf voor het uitvoeren van een draaibeweging aan de puzzel na het stoppen van de timer: diskwalificatie van de poging (DNF).
        - A6e2) Straf voor het aanraken van de puzzel na het stoppen van de timer zonder het uitvoeren van draaibewegingen: tijdstraf (+2 seconden). Uitzondering: als de deelnemer onmiddellijk na het stoppen van de timer de puzzel kort aanraakt zonder de toestand ervan te beïnvloeden, kan de tijdstraf worden opgeheven, ter beoordeling van de judge (zie [Reglement 11f](regulations:regulation:11f)).
    - A6f) De deelnemer mag de timer niet resetten totdat de judge het resultaat op het scorebriefje heeft genoteerd. Straf: diskwalificatie van de poging (DNF), ter beoordeling van de judge. Uitzondering: zie [Reglement A7c5](regulations:regulation:A7c5).
        - A6f1) Als de deelnemer de timer reset voordat het resultaat volledig is vastgelegd, mag de judge het resultaat niet uit het geheugen of uit video- of fotografisch bewijsmateriaal noteren en moet hij/zij de poging in plaats daarvan diskwalificeren (DNF).
    - A6g) De judge bepaalt of de puzzel is opgelost. Als de puzzel slecht is uitgelijnd, mag de puzzel niet aangeraakt worden totdat de judge de finale toestand heeft bepaald.
    - A6h) In het geval van een geschil mogen geen draaibewegingen of uitlijningen worden toegepast op de puzzel totdat het geschil is opgelost.
    - A6i) Tijdstraffen voor het stoppen van het oplossen zijn cumulatief.
- A7) Vastleggen van het resultaat:
    - A7a) De judge vertelt de deelnemer het resultaat.
        - A7a1) De judge dient aan de deelnemer mee te delen dat de puzzel is opgelost, of dat er een straf wordt toegekend.
    - A7b) De judge noteert het resultaat op een scorebriefje en ondertekent naast het resultaat om te bevestigen dat het resultaat correct, volledig, correct geformatteerd en duidelijk leesbaar is. De handtekeningen van de judges dienen consistent zijn doorheen de wedstrijd en dienen de judges te identificeren.
        - A7b1) Een correct geformatteerde tijd volgt het formaat "h:mm:ss.cc", waarbij "h" staat voor uren, "mm" voor minuten, "ss" voor seconden en "cc" voor honderdsten van seconden. Voor tijden van tien minuten of meer en alle tijden in 3x3x3 Meervoudig geblinddoekt mogen honderdsten van seconden worden weggelaten (zie [Reglement 9f2](regulations:regulation:9f2)). Kleine variaties in de opmaak van de resultaten in overeenstemming met de regionale gebruiken (bijvoorbeeld het gebruik van een komma in plaats van een punt, het gebruik van "60:00.00" in plaats van "1:00:00.00") kunnen worden toegestaan ter beoordeling van de WCA Delegate.
        - A7b2) De judge kan eventuele extra decimalen noteren die op de speedsolving timer staan maar deze worden niet opgenomen in het officiële resultaat (zie [Reglement 9f](regulations:regulation:9f)). Voorbeeld: als de speedsolving timer 12,678 aangeeft voor een poging, dan is de correct geformatteerde tijd 12,67 hoewel de judge 12,678 mag nonteren indien gewenst.
        - A7b3) Voorloopnullen, maar geen nullen die volgen op een cijfer zonder nul, worden weggelaten. Voorbeeld: een tijd van drie seconden en dertig honderdsten van seconden wordt geregistreerd als 3.30, niet 0:00:03.30 of 3.3.
        - A7b4) Als er straffen worden toegekend, registreert de judge de originele geregistreerde tijd die wordt weergegeven op de timer, samen met eventuele straffen. Het formaat dient 'T + X + Y = F' te zijn, waarbij T staat voor de tijd zoals weergegeven op de timer (de 'originele geregistreerde tijd'), X voor een som van tijdstraffen tijdens de poging en F voor het eindresultaat (bijvoorbeeld 17,65 + 4 = 21,65).
    - A7c) De deelnemer moet het geregistreerde resultaat controleren en het scorebriefje ondertekenen om te bevestigen dat het resultaat correct, volledig, correct geformatteerd en duidelijk leesbaar is. Hiermee is de poging voltooid.
    - A7c+) [AANVULLING] Als een door een deelnemer ondertekend resultaat onvolledig of onleesbaar blijkt te zijn, dient dit te worden geïnterpreteerd als de slechtste redelijke manier (bijvoorbeeld: "1:05" wordt beschouwd als 1:05.99, "25.X3" wordt beschouwd als 25.73 als X een 1 of een 7 kan zijn). Aangezien de speedsolving timer een tijd van X:0Y.ss als X:Y.ss kan weergeven, dient een ontbrekend tiental waarschijnlijker te worden geacht dan een ontbrekende eenheid (bijvoorbeeld "1:2.27" wordt beschouwd als 1:02.27). De judge die een dubbelzinnig resultaat heeft ondertekend, kan worden gevraagd om dit te verduidelijken, ter beoordeling van de score-invoerder.
        - A7c1) Als de deelnemer of de judge weigert het scorebriefje te aanvaarden en ondertekenen, moet het geschil opgelost worden door de WCA Delegate.
        - A7c2) Als de deelnemer bewust een poging ondertekent (of anderszins markeert) voordat hij/zij ermee is begonnen, verliest hij/zij de poging en wordt het resultaat als DNS beschouwd. Uitzondering: voor 3x3x3 Meervoudig geblinddoekt kan de deelnemer het aantal te proberen kubussen op het scorebriefje schrijven.
        - A7c3) Als de deelnemer een poging ondertekent (of anderszins markeert) na het starten van de poging, maar voordat de judge het resultaat heeft vastgelegd, wordt de poging als onvoltooid beschouwd (DNF). Uitzondering: als de judge het resultaat onjuist noteert (bijvoorbeeld geen resultaat of een onvolledig resultaat noteert en vervolgens het scorebriefje doorgeeft aan de deelnemer) en het juiste resultaat later wordt verduidelijkt, kan de straf worden opgeheven, ter beoordeling van de WCA Delegate.
        - A7c4) De deelnemer mag geen poging ondertekenen voordat de judge de poging heeft geregistreerd en ondertekend. De deelnemer is uiteindelijk verantwoordelijk om ervoor te zorgen dat hij/zij en de judge een poging hebben ondertekend. Als bij een poging één of beide handtekeningen ontbreken nadat de judge het scorebriefje aan de score-invoerder heeft overhandigd (zie [Reglement A7f](regulations:regulation:A7f)), wordt de poging als onvoltooid beschouwd (DNF).
        - A7c5) Ontbrekende handtekeningen die gevonden worden vóór het einde van de wedstrijd (zie [Reglement 9u](regulations:regulation:9u)) kunnen toegevoegd worden door de judge en/of de deelnemer, ter beoordeling van de WCA Delegate.
        - A7c6) De handtekeningen van de deelnemers dienen consistent zijn doorheen de wedstrijd en dienen de deelnemers te identificeren. Deelnemers mogen niet opzettelijk verkeerd tekenen. Straf: diskwalificatie van de poging (DNF), ter beoordeling van de WCA Delegate.
        - A7c6+) [VOORBEELD] Voorbeelden van handtekeningen die de deelnemer identificeren: Naam, initialen, WCA-ID, wedstrijdregistratie-ID, een redelijke bijnaam.
        - A7c6++) [UITLEG] Een wedstrijdregistratie-ID is een identificator (bv. een nummer) die aan een deelnemer is toegewezen voor de wedstrijd. Sommige wedstrijden gebruiken dit om scorebriefjes bij te houden en resultaten in te voeren.
        - A7c6+++) [AANBEVELING] Het organisatieteam mag deelnemers vragen om met één bepaalde identificatiemethode te tekenen (bijv. wedstrijdregistratie-ID) maar deelnemers dienen niet gediskwalificeerd te worden voor het gebruik van een andere methode bij het ondertekenen.
        - A7c6++++) [AANVULLING] Deelnemers dienen dezelfde handtekening te gebruiken wanneer ze jureren en/of scramblen op de wedstrijd.
        - A7c7) De deelnemer dient het scorebriefje nergens anders te markeren dan in het daarvoor bestemde gebied.
        - A7c8) Als een handtekening werd gemist door de onervarenheid van de deelnemer, kan deze op elk moment worden toegevoegd, ter beoordeling van de WCA Delegate. Als het niet langer mogelijk is om het scorebriefje fysiek te laten ondertekenen door de deelnemer of de judge, kan een verklaring van de betreffende persoon dat het resultaat correct werd geregistreerd als handtekening worden aanvaard, ter beoordeling van de WCA Delegate.
    - A7f) Wanneer het scorebriefje van een deelnemer voor een ronde volledig is, overhandigt de judge het scorebriefje aan de score-invoerder.
    - A7g) Ter beoordeling van de WCA Delegate kan een incident of straf veroorzaakt door de onervarenheid van een deelnemer worden vervangen door een extra poging.
    - A7g+) [VOORBEELD] Voorbeelden van incidenten waarvoor een deelnemer vanwege onervarenheid een extra poging zouden kunnen krijgen: de timer niet goed starten of stoppen, de inspectietijd overschrijden vanwege een misverstand over het starten van een oplossing of andere procedurele tijdstraffen.
    - A7g++) [VERDUIDELIJKING] Er kan niet worden afgezien van individuele straffen. Een volledige extra poging moet worden toegestaan.
    - A7g+++) [AANBEVELING] De WCA Delegate dient strenger te beoordelen bij het toekennen van meer dan één extra poging aan dezelfde nieuwe deelnemer, vooral voor hetzelfde soort incident.
    - A7g++++) [VERDUIDELIJKING] Een deelnemer kan als onervaren beschouwd worden als hij/zij een nieuwe deelnemer is, het de eerste keer is dat hij/zij deelneemt aan een bepaald wedstrijdonderdeel of als hij/zij gedurende een aanzienlijke periode niet heeft deelgenomen aan een bepaald wedstrijdonderdeel. De onervarenheid moet verband houden met het incident.


## <article-B><blindfolded><blindfoldedsolving> Artikel B: Geblinddoekt Oplossen

- B1) Standaard speedsolving procedures worden gevolgd, zoals beschreven in [Artikel A](regulations:article:A) (Speed Solving). Aanvullende reglementen die de overeenkomstige procedures in [Artikel A](regulations:article:A) vervangen worden hieronder beschreven.
- B1+) [HERINNERING] De deelnemer moet een puzzel gebruiken zonder texturen, markeringen of andere kenmerken die soortgelijke stukken onderscheiden (zie [Reglement 3k](regulations:regulation:3k)). Dit dient een bijzondere aandacht te krijgen bij geblinddoekt oplossen. Uitzondering: voor 3x3x3 Geblinddoekt mag de puzzel alle logo's hebben die zijn toegestaan door [Reglement 3l](regulations:regulation:3l).
    - B1a) Er is geen inspectieperiode (het oplossen start aldus op hetzelfde tijdstip als de poging).
    - B1b) De deelnemer voorziet zijn eigen blinddoek.
    - B1b+) [AANBEVELING] Blinddoeken dienen vóór gebruik door de WCA Delegate te worden gecontroleerd.
- B2) Starten van de poging:
    - B2a) De judge reset de timer(s) zoals in [Reglement A3b](regulations:regulation:A3b) en geeft aan klaar te zijn voor de deelnemer om te poging te starten (bijvoorbeeld door de puzzelcover voor de deelnemer te plaatsen en te zeggen "KLAAR", wat aangeeft klaar te zijn). De deelnemer moet klaar zijn om de poging te starten binnen één minuut nadat hij/zij is opgeroepen voor de poging. Anders verliest de deelnemer de poging (DNS), ter beoordeling van de judge.
    - B2b) Wanneer de speedsolving timer wordt gebruikt, gebruikt de deelnemer zijn vingers om de verhoogde sensorvlakken van de timer aan te raken. De handpalmen van de deelnemer moeten naar beneden gericht zijn en zich aan de zijkant van de timer bevinden die zich dichter hem/haar bevindt. Straf: tijdstraf (+2 seconden).
    - B2c) Wanneer de speedsolving timer wordt gebruikt, mag de deelnemer geen fysiek contact hebben met de puzzel vóór het begin van de poging. Straf: tijdstraf (+2 seconden).
    - B2d) Wanneer de speedsolving timer wordt gebruikt, dient de deelnemer de handen op de timer te houden tot de timer klaar is om te starten. De timer start zodra de deelnemer zijn/haar hand(en) van de timer haalt. De deelnemer start de poging en de oplossing door de timer te starten.
    - B2d+) [AANVULLING] Standaard begint de deelnemer de oplossing de eerste keer dat ze de timer starten nadat de judge heeft aangegeven dat ze klaar zijn (zie [Reglement B2a](regulations:regulation:B2a)). Als ze willen controleren of de timer in orde is, moeten ze (dit vragen en) elke keer een bevestiging krijgen van de judge voordat ze de timer starten/resetten tijdens deze fase. Straf voor het starten en resetten van een timer zonder bevestiging van de judge: diskwalificatie van de poging (DNF).
        - B2d1) De deelnemer verwijdert de cover van de puzzel nadat de timer is gestart.
        - B2d2) Als een stopwatch wordt gebruikt in aanvulling op de speedsolving timer, start de judge de stopwatch zodra de deelnemer begint met oplossen.
    - B2f) Als een stopwatch in gebruik is als de enige timer, bevestigt de deelnemer klaar te zijn en begint de deelnemer door de cover te verwijderen. De judge start de stopwatch zodra de deelnemer begint met oplossen.
    - B2f+) [VERDUIDELIJKING] Omdat de deelnemer de oplossing start door de cover op te tillen, zijn de straffen voor het starten van de timer en voor het aanraken van de cover tijdens het starten van de poging niet van toepassing (zie [Reglement B2b](regulations:regulation:B2b) en [Reglement B2c](regulations:regulation:B2c)).
- B3) Memorisatiefase:
    - B3a) De deelnemer mag de puzzel oppakken tijdens de memorisatiefase.
    - B3b) De deelnemer mag geen fysieke aantekeningen maken. Straf: diskwalificatie van de poging (DNF).
    - B3c) De deelnemer mag tijdens de memorisatiefase geen draaibewegingen of bewuste wijzigingen in uitlijning op de puzzel uitvoeren. Straf: diskwalificatie van de poging (DNF). Uitzondering: zie [Reglement B3d](regulations:regulation:B3d).
    - B3d) Als de delen van de puzzel niet volledig zijn uitgelijnd, mag de deelnemer de kanten uitlijnen, zolang de verkeerde uitlijningen binnen de limieten blijven van [Reglement 10f](regulations:regulation:10f) (zie [Reglement A3c2](regulations:regulation:A3c2)).
- B4) Geblinddoekte fase:
    - B4a) De deelnemer zet de blinddoek op om de geblinddoekte fase te starten.
        - B4a1) Totdat de deelnemer de eerste draaibeweging op de puzzel uitvoert, mag de blinddoek worden afgedaan om terug te keren naar de memorisatiefase.
    - B4b) De deelnemer mag geen draaibewegingen of bewuste wijzigingen in uitlijning op de puzzel uitvoeren voordat hij/zij de blinddoek volledig heeft opgezet. Straf: diskwalificatie van de poging (DNF).
    - B4c) Zodra de deelnemer de eerste draaibeweging op de puzzel uitvoert, moet de judge ervoor zorgen dat er een ondoorzichtig voorwerp (bijvoorbeeld een blad papier of karton) tussen het gezicht van de deelnemer en de puzzel is.
    - B4c++) [AANVULLING] Als de judge vergeten is om een visuele blokkering te plaatsen en de WCA Delegate niet vermoedt dat de deelnemer opzettelijk een WCA Reglement heeft overtreden, mag de oorspronkelijke poging behouden blijven.
        - B4c1) In alle gevallen moet de deelnemer de blinddoek zodanig dragen dat zijn zicht op de puzzel nog steeds duidelijk geblokkeerd zou zijn als het ondoorzichtige voorwerp niet in de weg zou staan.
        - B4c2) Een zichtblokkering moet zo geplaatst worden dat het zicht van de deelnemer op de puzzel nog steeds duidelijk geblokkeerd zou zijn als hij/zij geen blinddoek droeg.
        - B4c3) Als de judge en de deelnemer het van tevoren eens zijn, of als het organisatieteam dit vereist, kan een geschikt voorwerp (bijvoorbeeld: een muziekstandaard, het oppervlak van de tafel) dat door de deelnemer is geplaatst, worden gebruikt als zichtblokkering. De deelnemer moet een redelijke poging doen om de zichtblokkering zelf te plaatsen. Straf: diskwalificatie van de poging (DNF). Als de zichtblokkering niet zo geplaatst is dat het zicht van de deelnemer op de puzzel nog steeds duidelijk geblokkeerd zou zijn als hij/zij geen blinddoek droeg, dient er een extra zichtblokkering geplaatst te worden door de judge.
    - B4d) De deelnemer mag de puzzel op geen enkel moment tijdens de geblinddoekte fase bekijken. Straf: diskwalificatie van de poging (DNF).
    - B4d+) [VERDUIDELIJKING] Voor 3x3x3 Geblinddoekt mogen deelnemers de locatie van een toegestaan logo (zie [Reglement 3l](regulations:regulation:3l)) bepalen door aanraking tijdens de geblinddoekte fase.
- B5) Stoppen met oplossen:
    - B5a) Wanneer de speedsolving timer wordt gebruikt, stopt de deelnemer het oplossen door de puzzel los te laten en vervolgens de timer te stoppen.
        - B5a1) Als een stopwatch wordt gebruikt in aanvulling op de speedsolving timer, stopt de judge de stopwatch zodra de deelnemer stopt met oplossen.
    - B5b) Als een stopwatch in gebruik is als de enige timer, stopt de deelnemer het oplossen door de puzzel los te laten en de judge te melden klaar te zijn met het oplossen. De judge stopt de stopwatch zodra de deelnemer dit doet.
        - B5b1) Het standaard meldingssignaal van de deelnemer bestaat uit het loslaten van de puzzel(s) uit de handen en het plaatsen van de handen op het oppervlak, met de handpalmen naar beneden. De deelnemer en de judge kunnen voor de start van de poging een andere geschikte melding afspreken.
    - B5c) Als de deelnemer de puzzel niet aanraakt, mag de blinddoek verwijderd worden voordat de timer gestopt wordt. De puzzel mag niet aangeraakt worden tot het einde van de oplossing. Straf voor het aanraken van de puzzel: diskwalificatie van de poging (DNF).


## <article-C><one-handed><onehandedsolving> Artikel C: Oplossen met één hand

- C1) Standaard speedsolving procedures worden gevolgd, zoals beschreven in [Artikel A](regulations:article:A) (Speed Solving). Aanvullende reglementen die de overeenkomstige procedures in [Artikel A](regulations:article:A) vervangen worden hieronder beschreven.
    - C1b) Tijdens het oplossen mag de deelnemer maar één hand gebruiken om de puzzel te manipuleren. Straf: diskwalificatie van de poging (DNF).
    - C1b+) [VERDUIDELIJKING] De deelnemer mag beide handen gebruiken tijdens de inspectie.
    - C1b++) [VERDUIDELIJKING] De deelnemer hoeft niet dezelfde oploshand te gebruiken voor verschillende pogingen van dezelfde ronde.
        - C1b2) Als er een defect aan de puzzel optreedt en de deelnemer kiest ervoor om het te herstellen, mag de puzzel enkel hersteld worden met de oplossende hand. Straf: diskwalificatie van de poging (DNF).
        - C1b3) Als er andere lichaamsdelen van de deelnemer in contact komen met de puzzel of delen van de puzzel zonder de bedoeling van de deelnemer en zonder draaibewegingen uit te voeren, wordt dit niet beschouwd als het manipuleren van de puzzel, ter beoordeling van de judge.
        - C1b4) Tijdens het oplossen mag de deelnemer de puzzel tegen het oppervlak houden om de puzzel te manipuleren (zie [Reglement 7f1d](regulations:regulation:7f1d)).
    - C1c) Tijdens het oplossen, als een deelnemer de puzzel met één hand oplost, mag de puzzel niet met de andere hand aangeraakt worden. Straf: diskwalificatie van de poging (DNF).


## <article-E><fewest-moves><fewestmovessolving> Artikel E: Oplossen met minste draaien

- E2) Procedure voor 3x3x3 Met minste draaien:
    - E2a) De judge verstrekt een scramble-reeks en papier aan alle deelnemers. De judge start dan de stopwatch en roept 'GO'.
        - E2a1) Voordat de poging is begonnen, mag de deelnemer niet schrijven op het papier dat bedoeld is voor de poging. Uitzondering: de deelnemer mag informatie om de poging te identificeren noteren (zie [Reglement E2c1](regulations:regulation:E2c1)). Als ze deze informatie schrijven op het papier dat de scramble-reeks bevat, moeten ze enkel schrijven op de kant zonder de scramble-reeks vóór de poging. Straf voor het noteren van andere informatie dan voor het identificeren van de poging: diskwalificatie van de poging (DNF). Uitzondering: als de deelnemer geen voordeel behaalt door extra informatie te schrijven, kan het resultaat blijven staan, ter beoordeling van de WCA Delegate.
        - E2a1+) [AANBEVELING] Als een judge een ingediende oplossing vindt die geen informatie lijkt te hebben om de poging te identificeren, dient hij/zij beide kanten van het papier te controleren.
        - E2a2) Voordat de poging is begonnen, mag de deelnemer de scramble-reeks niet onthullen. Straf: diskwalificatie van de poging (DNF).
    - E2b) Alle deelnemers hebben een totale tijdslimiet van 60 minuten om een oplossing te vinden en op te schrijven.
    - E2b+) [VERDUIDELIJKING] Een deelnemer kan ervoor kiezen om een poging vroegtijdig te stoppen door een oplossing vóór de tijdslimiet in te leveren.
        - E2b1) De judge dient na 55 minuten 'NOG 5 MINUTEN' aan te kondigen en moet 'STOP' roepen na 60 minuten.
        - E2b2) Als een deelnemer zich aansluit bij een poging die al bezig is (zie [Reglement E6](regulations:regulation:E6)), is zijn tijdslimiet de resterende tijd (d.w.z. hij moet finishen als andere deelnemers hun tijdslimiet van 60 minuten hebben bereikt).
    - E2c) Na 60 minuten moet elke deelnemer aan de jury één blad papier overhandigen met een geschreven oplossing en informatie om de poging te identificeren. De oplossing van de deelnemer wordt als correct beschouwd als een bij aanvang opgeloste puzzel na het toepassen van de scramble-reeks en de oplossing resulteert in een opgeloste puzzel. Straf voor een onjuiste oplossing: diskwalificatie van de poging (DNF).
    - E2c+) [VERDUIDELIJKING] Hoewel de judge een standaardblad kan aanbieden aan deelnemers om oplossingen in te dienen, mag een deelnemer een oplossing op een ander stuk papier indienen. Merk op dat het papier van de judge moet komen, volgens [Reglement E3a](regulations:regulation:E3a).)        - E2c1) Informatie om de poging te identificeren is: de naam van de deelnemer, WCA ID of wedstrijdregistratie-ID (min. één, meerdere optioneel), en optioneel de naam van de wedstrijd, de ronde, of het nummer van de poging. Straf voor een ingediende oplossing zonder informatie om de poging te identificeren: diskwalificatie van de poging (DNF). Informatie om de poging te identificeren kan worden toegevoegd door de deelnemer nadat de poging werd ingediend maar voor het einde van de competitie, ter beoordeling van de WCA Delegate en onder direct toezicht van een judge. De deelnemer mag niets schrijven na de tijdslimiet zonder toezicht van de judge en mag geen wijzigingen aanbrengen aan de oplossing. Straf: diskwalificatie van de poging (DNF).
        - E2c1+++) [UITLEG] De deelnemer is niet verplicht om de naam van de wedstrijd, de ronde en/of het nummer van de poging op het ingediende blad te schrijven maar wil dit misschien wel doen om het organisatieteam te helpen bij het bijhouden van de ingeleverde oplossingen.
        - E2c2) De oplossing moet een ondubbelzinnige reeks draaibewegingen zijn met elke draaibeweging uitgeschreven in opeenvolgende volgorde. Straf voor een onduidelijke oplossing: diskwalificatie van de poging (DNF).
        - E2c2+) [VOORBEELD] Voorbeelden die niet beschouwd worden als een enkele ondubbelzinnige draaibewegingenreeks: meerdere oplossingenreeksen zonder precies één duidelijk aangegeven oplossing, een oplossing met dubbelzinnige symbolen (bijvoorbeeld een letter die lijkt op “B” en “R” maar niet duidelijk de ene of de andere is), een oplossing met sterren of pijlen die draaibewegingen aangeven die buiten de geschreven volgorde moeten worden uitgevoerd (bijvoorbeeld “tussenvoegsels” die niet in lijn met de rest van de draaibewegingenreeks zijn geschreven, “pre-draaibewegingen” die niet in de draaibewegingenreeks zijn opgenomen met gebruik van een geldige notatie), een draaibewegingenreeks die niet ruwweg is uitgeschreven als een reeks regels in leesvolgorde, elke rangschikking van symbolen die niet kan worden geïnterpreteerd als een ondubbelzinnige draaibewegingenreeks.  Uitzonderingen op de bovenstaande voorbeelden: kleine typografische correcties (bijvoorbeeld draaibewegingen zwart maken en er draaibewegingen boven schrijven die duidelijk bedoeld zijn om ze te vervangen, draaibewegingen geschreven in subscript of superscript om tussen andere draaibewegingen te passen).
        - E2c2++) [HERINNERING] In het verleden waren haakjesnotaties (bijvoorbeeld [r] of [u2]) toegestaan voor Met minste draaien. Enkel rotaties gebaseerd op x, y of z zijn nu toegestaan (zie [Reglement 12a4a](regulations:regulation:12a4a)).
        - E2c3) De deelnemer dient duidelijk te maken welke draaibewegingen bedoeld zijn om deel uit te maken van zijn oplossing, door de uit te sluiten draaibewegingen duidelijk zwart te maken/te doorstrepen, of door een enkele omlijning rond zijn oplossing te tekenen.
        - E2c3+) [VERDUIDELIJKING] Als een draaibeweging niet duidelijk zwart is gemaakt/uitgeschreven en het is niet duidelijk of de draaibeweging deel uitmaakt van de oplossing, dient de judge het te beschouwen als een dubbelzinnige draaibewegingenreeks (zie [Reglement E2c2](regulations:regulation:E2c2) en [Regulation E2c2+](regulations:regulation:E2c2+)).
        - E2c4) Enkel cijfers, letters en apostrofs worden beschouwd als onderdeel van de oplossing van een deelnemer. Andere symbolen worden genegeerd. De overgebleven oplossing mag alleen draaibewegingen gebruiken die exact gedefinieerd zijn als notatie voor de 3x3x3 Kubus in [Reglement 12a](regulations:regulation:12a). Straf: diskwalificatie van de poging (DNF).
        - E2c4+) [VOORBEELD] Voorbeelden van interpretatie van symbolen of combinaties van symbolen die niet zijn gedefinieerd in [Reglement 12a](regulations:regulation:12a): [x] dient te worden geïnterpreteerd als x. (R * U', * = F2) dient te worden geïnterpreteerd als R U' F2. (R U)' dient te worden geïnterpreteerd als R U'. R++ dient te worden geïnterpreteerd als R. R3' is niet toegestaan.
        - E2c4++) [AANVULLING] Draaibewegingen met zowel een apostrof als een 2 moeten worden geïnterpreteerd alsof er geen apostrof staat (bijvoorbeeld: R2' dient te worden geïnterpreteerd als R2).t
        - E2c6) Als een deelnemer een onjuist hoofdlettergebruik gebruikt voor een draaibeweging gedefinieerd in [Reglement 12a](regulations:regulation:12a), dient dit te worden geïnterpreteerd alsof het een correct hoofdlettergebruik betreft en als geldige notatie worden geaccepteerd.
        - E2c6+) [VOORBEELD] Y dient te worden geïnterpreteerd als y. UW, uw en uW dient te worden geïnterpreteerd als Uw. r dient te worden geïnterpreteerd als R, niet Rw.
        - E2c7) Elk geschrift of andere markering op het oplossingsblad dat duidelijk geen deel uitmaakt van de bedoelde oplossing van de deelnemer kan genegeerd worden, ter beoordeling van de judge.
        - E2c8) Deelnemers mogen hun oplossing niet opzettelijk moeilijker te beoordelen maken door draaibewegingen of symbolen te gebruiken die niet gedefinieerd zijn als notatie voor de 3x3x3 Kubus, onjuist hoofdlettergebruik of op welke andere manier dan ook. Straf: diskwalificatie van de poging (DNF) ter beoordeling van de WCA Delegate.
    - E2d) Het resultaat van de deelnemer is het aantal draaibewegingen in hun oplossing, berekend met de Outer Block Turn Metric (zie [Reglement 12a5](regulations:regulation:12a5)).
        - E2d1) De oplossing van de deelnemer mag niet langer zijn dan 80 draaibewegingen (inclusief rotaties) als deze wordt berekend met de Execution Turn Metric (zie [Reglement 12a6](regulations:regulation:12a6)). Straf: diskwalificatie van de poging (DNF).
    - E2e) De oplossing van de deelnemer mag niet rechtstreeks worden afgeleid van een deel van de scramble-reeks.– Straf: diskwalificatie van de poging (DNF), ter beoordeling van de WCA Delegate.
    - E2e+) [VERDUIDELIJKING] Deelnemers mogen geen oplossingen bedenken die overeenkomen met een deel van de scramble-reeks en oplossingen mogen geen significante delen bevatten die overeenkomen met de omgekeerde scramble-reeks.
    - E2e++) [VOORBEELD] Voorbeeld van oplossingen die dienen te leiden tot een diskwalificatie van de poging (DNF): oplossingen die beginnen met dezelfde 4 of meer draaibewegingen als de omgekeerde scramble-reeks.
        - E2e1) De WCA Delegate kan de deelnemer vragen om het doel van elke draaibeweging in zijn/haar oplossing uit te leggen, ongeacht de scramble-reeks. Als de deelnemer geen geldige verklaring kan geven, wordt de poging gediskwalificeerd (DNF).
- E3) De deelnemer mag tijdens de poging de volgende objecten gebruiken. Straf voor het gebruik van niet-toegestane objecten: diskwalificatie van de poging (DNF). Uitzondering: als de deelnemer geen voordeel behaalt door het gebruik van ongeoorloofde objecten, kan het resultaat blijven staan, ter beoordeling van de WCA Delegate.
    - E3a) Papier (voorzien door de judge), het oplossingenblad (voorzien door de judge), een afbeelding van de scramble voor die poging (die op het papier of op het oplossingenblad kan staan) en pennen/potloden of gelijkwaardig (voorzien door de judge, of optioneel zelf meegebracht).
    - E3b) 3x3x3 Kubussen (max. 3, zelf meegebracht), zoals beschreven in [Artikel 3](regulations:article:3) vóór de start van de poging.
    - E3b+) [VERDUIDELIJKING] Puzzels hoeven niet opgelost te worden aan het begin van de poging.
    - E3c) Stickers (zelf meegebracht).
    - E3d) Stopwatch of horloge (zelf meegebracht) om de verstreken tijd bij te houden, als deze is goedgekeurd door de WCA Delegate.
    - E3d+) [VERDUIDELIJKING] Stopwatches of horloges die door een deelnemer worden gebruikt, mogen geen functies hebben die de deelnemer kunnen helpen een oplossing te vinden.
    - E3d++) [VERDUIDELIJKING] Deelnemers mogen een eigen stopwatch of horloge niet beschouwen als de officiële tijd en moeten hun oplossing indienen nadat de judge 'STOP' heeft gezegd.
    - E3e) Andere objecten die geen oneerlijk voordeel opleveren, ter beoordeling van de WCA Delegate (zie [Reglement 2i](regulations:regulation:2i)).
    - E3f) Gereedschap om markeringen te verwijderen (zelf meegebracht), zoals correctievloeistof, correctietape of gummen.
- E4) De WCA Delegate kan ervoor kiezen om de oplossingen te publiceren (bijvoorbeeld foto's van de scorebriefjes of transcripties van oplossingen).
- E5) De deelnemer mag met niemand anders communiceren dan met de WCA Delegate of de judge. Deze communicatie dient te gaan over de WCA Reglementen en de deelnemer mag geen hulp krijgen bij het afleiden van zijn oplossing. Straf: diskwalificatie van de poging (DNF). Uitzondering: als de deelnemer geen voordeel behaalt door te communiceren met iemand anders dan de judge of de WCA Delegate, kan het resultaat behouden blijven, ter beoordeling van de WCA Delegate.
- E6) Een deelnemer mag meedoen aan een poging 3x3x3 Met minste draaien die al bezig is, ter beoordeling van de WCA Delegate. Uitzondering: een deelnemer mag niet deelnemen aan een lopende poging in de volgende gevallen:
    - E6a) Een deelnemer heeft zijn poging al beëindigd (zie [Reglement E2b+](regulations:regulation:E2b+)).
    - E6b) De poging vindt plaats in een wedstrijd met meerdere fysieke locaties (bijvoorbeeld “3x3x3 Met minste draaien simultane wedstrijden”).
    - E6c) Het risico bestaat dat informatie over de scramble bekend is bij de deelnemer die wil deelnemen.


## <article-H><multiple-blindfolded><multipleblindfoldedsolving> Artikel H: Oplossen van Meervoudig Geblinddoekt

- H1) Standaard geblinddoekt speedsolving procedures worden gevolgd, zoals beschreven in [Artikel B](regulations:article:B) (Blindfolded Solving). Aanvullende reglementen die de overeenkomstige procedures in [Artikel B](regulations:article:B) vervangen worden hieronder beschreven.
- H1+) [AANVULLING] Als een puzzel met een dubbele scramble gevonden wordt tijdens een poging, mag de puzzel opnieuw gescrambled worden met een andere scramble-reeks, ter beoordeling van de WCA Delegate.
    - H1a) Vóór een poging moet de deelnemer het aantal puzzels (min. 2) die hij/zij wil proberen bij het organisatieteam inleveren.
        - H1a1) Een deelnemer mag het aantal puzzels niet wijzigen nadat hij/zij zijn/haar aantal bij het organisatieteam heeft ingeleverd.
        - H1a2) Een deelnemer mag verzoeken om zijn inlevering privé te houden totdat alle deelnemers hun aantallen hebben ingeleverd. Zodra alle deelnemers hun aantallen hebben gerapporteerd, wordt de informatie openbaar (een deelnemer kan bijvoorbeeld naar de aantallen van andere deelnemers vragen voordat hij/zij met zijn/haar poging begint).
        - H1a3) Vóór de poging moeten de gescramblede puzzels op een willekeurige manier op de tafel worden geplaatst, terwijl ervoor gezorgd wordt dat ze volledig bedekt blijven. De puzzels dienen in een zo vierkant mogelijke vorm te worden geplaatst en niet te worden gestapeld (bijvoorbeeld 8 puzzels dienen in 2 rijen van 3 puzzels en 1 rij van 2 puzzels te worden gerangschikt en in één enkele laag).
    - H1b) Als een deelnemer minder dan 6 puzzels probeert, geldt er een tijdslimiet van 10 minuten maal het aantal puzzels in de poging. Anders is de tijdslimiet 60 minuten. Uitzondering: een deelnemer die te laat komt, kan deelnemen met een kortere tijdslimiet, ter beoordeling van de WCA Delegate. De poging van deze deelnemer mag niet gescrambled worden met dezelfde scramble-reeks als deelnemers die hun poging al voltooid hebben (zie [Reglement H1f](regulations:regulation:H1f)).
        - H1b1) De deelnemer kan het einde van de poging op elk moment aangeven. Als en wanneer de tijdslimiet is bereikt, stopt de judge de poging en wordt het resultaat vastgelegd. De tijdslimiet voor de poging telt als de originele geregistreerde tijd.
        - H1b1+) [HERINNERING] De poging wordt niet gediskwalificeerd bij het bereiken van de tijdslimiet, dit vanwege uitzonderingen voor 3x3x3 Meervoudig geblinddoekt (zie [Reglement A1a4](regulations:regulation:A1a4) en [Reglement A1a5](regulations:regulation:A1a5)).
    - H1d) Tijdstraffen voor de puzzels van de poging zijn cumulatief.
    - H1d+) [VOORBEELD] Voorbeeld: Stel dat een deelnemer 10 puzzels probeert, het oplossen stopt met een tijd van 59:57 en twee tijdstraffen heeft. Het eindresultaat is 59:57 + 2*2 = 60:01 (zie ook [Reglement A1a5](regulations:regulation:A1a5)).
    - H1d++) [VOORBEELD] Voorbeeld: Stel dat een deelnemer 10 puzzels probeert, de judge de deelnemer na 60 minuten stopt en de poging twee tijdstraffen heeft. Het eindresultaat is 60:00 + 2*2 = 60:04.
    - H1e) Elke diskwalificatiestraf tijdens een poging geldt voor de hele poging (DNF). Uitzondering: voor straffen met betrekking tot individuele puzzels (bijv. een draaibeweging doen tijdens de memorisatiefase, een illegale puzzel gebruiken), kunnen deze puzzels aan het einde van de poging als onopgelost worden beschouwd in plaats van de hele poging te diskwalificeren, ter beoordeling van de WCA Delegate.
    - H1f) Als het de bedoeling is dat deelnemers op significant verschillende tijdstippen starten, zodat er een risico bestaat dat informatie over de scrambles bekend is bij de deelnemers, moeten pogingen die later starten verschillende scramble-reeksen gebruiken.
- H2) De deelnemer mag zelf zorgen voor een vlakke bedekking (bijvoorbeeld een mat of een doek) voor het oppervlak, ter beoordeling van de WCA Delegate. Als de deelnemer dit wenst, moet het verzoek op hetzelfde moment worden ingediend als het aantal puzzels (zie [Reglement H1a](regulations:regulation:H1a)).


## <article-I><headtohead><headtoheadsolving> Artikel I: Head to Head-solving

- I1) Kwalificatie en plaatsing:
    - I1a) Het aantal beschikbare plaatsen in een Head to Head-ronde moet één van de volgende zijn: 4, 8, 12 of 16.
    - I1b) Voor Head to Head-rondes met een voorafgaande ronde is de plaatsing gebaseerd op de rangorde van de deelnemer in de voorafgaande ronde.
    - I1c) Voor Head to Head-rondes zonder een voorafgaande ronde is de plaatsing gebaseerd op de kwalificatievereisten voor de competitie.
    - I1d) Als deelnemers anders identieke plaatsen zouden hebben, wordt de plaatsing tussen deze deelnemers gerandomiseerd.
- I2) Rondestructuur:
    - I2a) Een Head to Head-ronde is gestructureerd als een single-elimination toernooi, bestaande uit een aantal fases:
        - I2a1) Voor rondes met 4 plaatsen: Halve finale en finale.
        - I2a2) Voor rondes met 8 plaatsen: Kwartfinale, halve finale en finale.
        - I2a3) Voor rondes met 12 plaatsen: Fase met 12, kwartfinale, halve finale en finale.
        - I2a4) Voor rondes met 16 plaatsen: Fase met 16, kwartfinale, halve finale en finale.
    - I2b) Elke fase bestaat uit een aantal partijen tussen 2 deelnemers:
        - I2b1) Eindfase: 2 partijen: de finalepartij en de partij voor de derde plaats.
        - I2b2) Halve finale: 2 partijen.
        - I2b3) Kwartfinale: 4 partijen.
        - I2b4) Fase met 12: 4 partijen.
        - I2b5) Fase met 16: 8 partijen.
    - I2c) Wedstrijdposities in de eerste fase van een ronde zijn gebaseerd op de plaats van een deelnemer. De deelnemer met de hoogste startplaats neemt het op tegen de deelnemer met de laagste startplaats. De deelnemer met de tweede hoogste startplaats neemt het op tegen de deelnemer met de tweede laagste startplaats. Dit proces wordt herhaald totdat alle deelnemers zijn gematcht.
        - I2c1) Uitzondering: voor rondes met 12 plaatsen nemen de top 4 geplaatste deelnemers niet deel aan de fase met 12, maar spelen ze tegen de winnaars van de fase met 12 tijdens de kwartfinale.
    - I2d) De winnaar van elke partij tijdens de fase met 16, fase met 12 en kwartfinale gaat door naar de volgende fase. De verliezer wordt geëlimineerd.
    - I2e) De winnaar van elke partij tijdens de halve finale neemt deel aan de eindpartij tijdens de finale. De verliezer van elke partij tijdens de halve finale neemt deel aan de partij voor de derde plaats tijdens de eindfase.
    - I2f) Voor de volgende fases worden de deelnemers zodanig aan elkaar gekoppeld dat, ervan uitgaande dat de hoogste plaats elke vorige wedstrijd heeft gewonnen, de som van de plaatsen gelijk is aan het aantal overgebleven deelnemers plus 1.
    - I2g) Er is een [Visuele Gids](https://drive.google.com/file/d/1dGy7DZZqPNuf8dDHJIJUw5vzwgoRjz1G/view) met de volledige structuur voor rondes met 4, 8, 12 en 16 deelnemers.
    - I2h) Als een deelnemer zich terugtrekt uit een partij voordat deze begint, wordt zijn tegenstander behandeld als winnaar van de partij voor de progressie (fase met 16, fase met 12, kwartfinale, halve finale) of de algemene rangorde binnen de ronde (eindfase), maar er worden geen resultaten genoteerd voor de partij (zie [Reglement 9f5b](reglement:reglement:9f5b)).
- I3) Partijstructuur:
    - I3a) Elke partij bestaat uit een aantal sets. De winnaar van de partij is de eerste deelnemer die X sets wint (waarbij X 1, 2 of 3 is).
        - I3a1) X moet hetzelfde zijn voor alle partij binnen een fase. Uitzondering: voor de eindpartij mag X groter zijn dan voor de partij voor de derde plaats.
        - I3a2) Voor volgende fases moet X hetzelfde of hoger zijn dan de vorige fase.
    - I3b) Elke set bestaat uit een aantal punten. De winnaar van een set is de eerste deelnemer die 3 punten wint.
    - I3c) De winnaar van een punt is de deelnemer met het betere resultaat, waarbij "beter" wordt gedefinieerd als de kortere tijd. Een DNF of DNS is het slechtst mogelijke resultaat.
    - I3d) Als geen van beide deelnemers een beter resultaat heeft, wint geen van beide het punt.
    - I3e) Als geen van beide deelnemers een set wint na 7 punten, dan wint de deelnemer met de meeste punten de set. Als beide deelnemers evenveel punten hebben, wint de deelnemer met het beste single resultaat in de set. Als geen van beide deelnemers het beste single resultaat in de set heeft, wordt gekeken naar het beste single resultaat in de partij en vervolgens naar de single resultaten in de ronde. Als het nodig is, fungeren de plaatsen van de deelnemers als laatste tiebreaker, waarbij de deelnemer met de hoogste plaats de set wint.
- I4) Head to Head speedsolving procedures:
    - I4a) Standaard speedsolving procedures worden gevolgd, zoals beschreven in [Artikel A](regulations:article:A). Aanvullende reglementen die de overeenkomstige procedures in Artikel A vervangen worden hieronder beschreven.
    - I4b) Scrambling:
        - I4b1) Deelnemers in een partij moeten dezelfde scramble-reeks gebruiken als elkaar voor een punt. Elk punt moet verschillende scramble-reeksen gebruiken en elke partij moet verschillende scramble-reeksen gebruiken.
    - I4c) Inspectie:
        - I4c1) Wanneer beide deelnemers aanwezig zijn bij het solving station en wanneer elke judge klaar is, vraagt de omroeper "KLAAR?".
        - I4c2) Wanneer beide deelnemers hebben bevestigd klaar te zijn, of wanneer ten minste 15 seconden zijn verstreken, roept de omroeper "START" en start de tijdmeting van de inspectie, waarbij het punt begint.
        - I4c3) Wanneer 8 seconden inspectietijd zijn verstreken, zegt de omroeper "8 SECONDEN".
        - I4c4) Als 11 seconden, 12 seconden en 13 seconden van de inspectie zijn verstreken, roept de omroeper respectievelijk "3", "2" en "1".
        - I4c5) Wanneer 14 seconden inspectietijd zijn verstreken, zegt de omroeper "START". De deelnemer moet op dit punt de oplossing starten (zie [Reglement A4d](reglement:reglement:A4d)). Straf voor het opzettelijk vertragen van het begin van het oplossen: diskwalificatie van de poging (DNF), ter beoordeling van de judge.
        - I4c6) Vanwege gewijzigde inspectieprocedures zijn de gebruikelijke straffen voor het niet starten binnen de 15 seconden (zie [Reglement A4d1](reglement:reglement:A4d1) en [Reglement A4d2](reglement:reglement:A4d2)) niet van toepassing in Head to Head-rondes.
        - I4c7) De deelnemer mag de oplossing niet starten voordat de omroeper "START" roept. Straf: diskwalificatie van de poging (DNF), ter beoordeling van de judge.
    - I4d) Vastlegging van resultaten:
        - I4d1) Bij het noteren van het resultaat noteert de judge ook of een deelnemer een punt won of verloor, of dat er geen winnaar was, op het scorebriefje.
- I5) Head to Head geblinddoekt speedsolving procedures:
    - I5a) Standaardprocedures voor speedsolving (zoals beschreven in [Artikel A](regulations:article:A)), geblinddoekt solving procedures (zoals beschreven in [Artikel B](regulations:article:B)) en Head to Head speedsolving procedures (zoals beschreven in [Reglement I4](regulations:regulation:I4)) worden gevolgd. Aanvullende reglementen die de overeenkomstige procedures vervangen worden hieronder beschreven.
    - I5b) Starten van de poging:
        - I5b1) Wanneer beide deelnemers aan het solving station zitten en wanneer elke judge klaar is, vraagt de omroeper "KLAAR?".
        - I5b2) Als beide deelnemers hebben bevestigd klaar te zijn, of als er minstens 15 seconden zijn verstreken, roept de omroeper "3, 2, 1, START". De deelnemer moet op dit punt de oplossing starten (zie [Reglement B2d](regulations:regulation:B2d)). Straf voor het opzettelijk vertragen van het begin van het oplossen: diskwalificatie van de poging (DNF), ter beoordeling van de judge.
        - I5b3) De deelnemer mag de oplossing niet starten voordat de omroeper "START" roept. Straf: diskwalificatie van de poging (DNF), ter beoordeling van de judge.
wca-regulations.md
Displaying wca-regulations.md.

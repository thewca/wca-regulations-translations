# <wca-title>WCA مقررات

<version>نسخه: ژوئیه 17، 2025


## یادداشت‌ها

### ترجمه

لطفاً توجه داشته باشید که این ترجمه، نسخه رسمی نیست (حتی اگر در وب‌سایت WCA ارائه شده باشد): ممکن است مفید باشد، اما هیچ تضمینی همراه ندارد. اگر تفاوتی بین ترجمه و نسخه رسمی انگلیسی وجود داشته باشد، باید از نسخه انگلیسی استفاده شود.
در صورت مشاهده هرگونه خطا یا بی‌دقتی در ترجمه، لطفاً با [احسان رجبی وحدت](mailto:e.rajabivahdat@gmail.com) تماس بگیرید.

### WCA مقررات

مقررات WCA شامل مجموعه کامل قوانینی است که به تمام مسابقات رسمی تاییدشده توسط انجمن جهانی مکعب اعمال می‌شود.
قبلاً، از انتشار 1 ژانویه 2013 تا انتشار 1 ژانویه 2025، مقررات WCA به "مقررات WCA" و "راهنماهای WCA" تقسیم شده بودند. محتوای سابق هر دو سند در انتشار 17 ژوئیه 2025 به مقررات WCA ترکیب شد.

### واژگان
کاربرد واژه‌های "must" (باید)، "must not" (نباید)، "should" (شایسته است / توصیه می‌شود)، "should not" (شایسته است انجام نشود / توصیه نمی‌شود) و "may" (می‌تواند) مطابق با استاندارد [RFC 2119](https://www.ietf.org/rfc/rfc2119.txt)
است.

### اطلاعات در اینترنت
وب‌سایت انجمن جهانی مکعب: [www.worldcubeassociation.org](https://www.worldcubeassociation.org/)
منبع اصلی مقررات: [www.worldcubeassociation.org/regulations](https://www.worldcubeassociation.org/regulations/)
مقررات WCA در [PDF فرمت](link:pdf)

### منبع
توسعه مقررات WCA به‌صورت عمومی [در GitHub](https://github.com/thewca/wca-regulations)
انجام می‌شود و بحث‌های مرتبط نیز [در فروم WCA](https://forum.worldcubeassociation.org/c/regulations)
در دسترس عموم قرار دارند.

### تماس
برای سوالات و بازخورد، لطفاً با [کمیته مقررات WCA
 (WRC)](mailto:wrc@worldcubeassociation.org) تماس بگیرید.

### برچسب‌ها
برای اطلاع‌رسانی بهتر، برخی از مقررات با یکی از برچسب‌های زیر مشخص می‌شوند. توجه داشته باشید که این برچسب‌ها صرفاً نقش توضیحی دارند و نشان‌دهنده اهمیت یا اولویت مقررات نیستند.

- <label>[افزودنی] اطلاعات اضافی برای تکمیل سایر مقررات.
- <label>[شفاف‌سازی] اطلاعاتی برای پاسخ به پرسش‌های احتمالی در خصوص تفسیر مقررات.
- <label>[شرح] اطلاعاتی که هدف مقررات را شفاف می‌کند.
- <label>[توصیه] اموری که الزام‌آور نیستند، اما در صورت امکان شایسته است انجام شوند.
- <label>[یادآوری] اطلاعاتی که ممکن است در مقررات دیگر ذکر شده باشند، اما تکرار آن‌ها مفید است.
- <label>[مثال] مثالی از نحوه اعمال یک مقرره.

## <contents> [محتویات](regulations:contents)

توجه: از آنجا که شماره مواد و مقررات پس از حذف موارد قبلی دوباره تخصیص داده نمی‌شوند، ممکن است در شماره‌گذاری‌ها فاصله یا پرش وجود داشته باشد.

<table-of-contents>


## <article-1><officials><officials> ماده 1: مسئولان

- 1a) یک مسابقه باید شامل نماینده WCA و تیم برگزاری (شامل یک یا چند فرد) با مسئولان زیر باشد: داوران، اسکرمبل‌کنندگان و مسئولان ثبت نتایج.
- 1b) تیم برگزاری مسابقه مسئول امور اجرایی قبل، حین و بعد از مسابقه است.
- 1c) نماینده WCA مسئول اطمینان از انطباق مسابقه با مقررات WCA و هرگونه سیاست یا الزامات مرتبط WCA است. نماینده WCA می‌تواند سایر اعضای تیم برگزاری را برای انجام وظایف خاص از طرف خود منصوب کند، اما در نهایت مسئولیت نهایی اجرای این وظایف بر عهده اوست.
- 1c+) [شفاف‌سازی] اگر چند نماینده WCA برای مسابقه منصوب شده باشند، عبارت "نماینده WCA" به هر یک از آن‌ها اشاره دارد. همچنین، "نماینده WCA" به هر فردی که توسط یک نماینده منصوب‌شده برای یک مسئولیت خاص گمارده شده باشد، اطلاق می‌شود.  
- 1c++) [شفاف‌سازی] نمایندگان WCA می‌توانند در مسابقه حاضر باشند بدون آن‌که به‌طور رسمی در نقش نماینده مسابقه منصوب شده باشند. در این حالت، "نماینده WCA" به آن‌ها اشاره ندارد مگر این‌که برای یک مسئولیت خاص توسط نماینده منصوب‌شده در مسابقه مامور شده باشند (رجوع کنید به [مقرره 1c+](regulations:regulation:1c+)).  
- 1e) هر رشته باید یک یا چند داور داشته باشد.
    - 1e1) داور مسئول اجرای روندهای آن رشته است.
        - 1e1a) یک داور می‌تواند به تشخیص نماینده WCA هم‌زمان چندین شرکت‌کننده را داوری کند، به شرط آن‌که بتواند اطمینان حاصل کند که تمامی مقررات WCA همواره رعایت می‌شوند.
    - 1e2) هر شرکت‌کننده باید برای داوری در دسترس باشد. اگر برای داوری فراخوانده شود، تنها در صورت داشتن دلیل موجه (مثلاً آشنا نبودن با یک نوع پازل) و به تشخیص نماینده WCA می‌تواند معاف شود. جریمه: محرومیت از یک رشته، چند رشته یا تمام رشته‌های آن مسابقه (رجوع کنید به [مقرره 2k](regulations:regulation:2k))
- 1f) هر رشته باید یک یا چند اسکرمبل‌کننده داشته باشد. استثنا: 3×3×3 Fewest Moves.
    - 1f1) اسکرمبل‌کننده مسئول اعمال توالی‌های اسکرمبل برای آماده‌سازی پازل‌ها جهت تلاش‌های شرکت‌کنندگان است (رجوع کنید به [مقرره A2](regulations:regulation:A2)).
    - 1f2) هر شرکت‌کننده باید برای اسکرمبل در دسترس باشد. اگر برای اسکرمبل فراخوانده شود، تنها در صورت داشتن دلیل موجه (مثلاً آشنا نبودن با نشانه‌گذاری اسکرمبل) و به تشخیص نماینده WCA می‌تواند معاف شود. جریمه: محرومیت از یک رشته، چند رشته یا تمام رشته‌های آن مسابقه (رجوع کنید به [مقرره 2k](regulations:regulation:2k)).
- 1g) هر رشته باید یک یا چند مسئول ثبت نتایج داشته باشد.
    - 1g1) مسئول ثبت نتایج مسئول گردآوری و ثبت نتایج است.
    - 1g2) تغییر در نتیجه ثبت‌شده روی برگه نتایج تنها به تشخیص نماینده WCA مجاز است.
- 1h) شرکت‌کنندگان در یک دور از یک رشته می‌توانند همگی به‌عنوان یک گروه یا در چند گروه مجزا مسابقه دهند.
- 1h+) [توصیه] شرکت‌کنندگان یک گروه شایسته است از توالی‌های اسکرمبل یکسان استفاده کنند. گروه‌های مختلف شایسته است از توالی‌های اسکرمبل متفاوت استفاده کنند.
- 1h++) [توصیه] تمامی تلاش‌ها در دور نهایی یک رشته، و همچنین تمامی تلاش‌های 3×3×3 Fewest Moves، شایسته است دارای توالی اسکرمبل یکسان برای تمام شرکت‌کنندگان باشند (یعنی، تنها 1 گروه).
- 1h+++) [افزودنی] شرکت‌کنندگان می‌توانند درخواست کنند که در زمانی متفاوت از زمان‌بندی اعلام‌شده برای دور مسابقه و در یک گروه جداگانه شرکت کنند. نماینده WCA شایسته است منصفانه بودن و امکان‌پذیری این درخواست را به دقت بررسی کند و اطمینان یابد که این تلاش‌ها مطابق [مقرره 9l](regulations:regulation:9l) انجام می‌شوند (یعنی، باید پس از پایان تمامی تلاش‌های دور قبلی همان رشته آغاز شوند و قبل از شروع هر تلاش در دور بعدی همان رشته پایان یابند). شرکت‌کنندگانی که چنین درخواستی دارند شایسته است پیش از مسابقه با تیم برگزاری و نماینده WCA تماس بگیرند. استثنا: چنین درخواست‌هایی برای 3×3×3 Fewest Moves مجاز نیست، زیرا این رشته در [مقرره E6](regulations:regulation:E6) تسهیلات خاص خود را دارد.
    - 1h1) اسکرمبل‌کنندگان و داوران یک دور نباید برای شرکت‌کنندگان گروه خود داوری یا اسکرمبل انجام دهند مگر پس از پایان تمامی تلاش‌هایشان در آن دور. استثناهای زیر وجود دارد:
        - 1h1a)  در 3×3×3 Fewest Moves، داوران می‌توانند در حالی که خودشان مشغول تلاش هستند، سایر شرکت‌کنندگان گروه خود را داوری کنند (یعنی، در حالی که رقابت می‌کنند).
        - 1h1a+) [شفاف‌سازی] داورانی که خودشان در حال انجام تلاش در 3×3×3 Fewest Moves هستند و هم‌زمان داوری همان تلاش را بر عهده دارند، نباید پیش از پایان تلاش خودشان، شروع به ارزیابی سایر تلاش‌ها کنند. اگر تلاش خود را زودتر تحویل دهند (رجوع کنید به [مقرره E2b+](regulations:regulation:E2b+)) می‌توانند قبل از پایان 60 دقیقه شروع به ارزیابی کنند. در این صورت شایسته است داور دیگری تلاش خودشان را ارزیابی کند.
        - 1h1b) در 3×3×3 Multi-Blind، شرکت‌کنندگان می‌توانند پس از پایان تلاش خود، سایر شرکت‌کنندگان گروه خود را داوری کنند.
- 1j) تمامی مسئولان می‌توانند در مسابقه شرکت کنند.
- 1k) مسئولان می‌توانند هم‌زمان چندین نقش داشته باشند (مثلاً عضو تیم برگزاری، نماینده WCA، داور، مسئول ثبت نتایج یا اسکرمبل‌کننده).


## <article-2><competitors><competitors> ماده 2: شرکت‌کنندگان

- 2a) هر فردی می‌تواند در یک مسابقه‌ WCA شرکت کند، مشروط بر اینکه:
    - 2a1) مطابق با مقررات WCA عمل کند.
    - 2a2) الزامات مسابقه را که باید پیش از برگزاری مسابقه به‌طور شفاف اعلام شوند، رعایت کند.
    - 2a3) توسط WCA از حضور در مسابقات تعلیق نشده باشد.
    - 2a4) تمام اقدامات ایمنی معقول تعیین‌شده توسط نماینده WCA را رعایت کند، که باید قبل از مسابقه به طور واضح اعلام شود.
- 2b) شرکت‌کنندگانی که کمتر از 18 سال سن دارند باید برای ثبت‌نام و شرکت در مسابقه، رضایت والدین/سرپرستان خود را کسب کنند.
- 2c) شرکت‌کنندگان با ارائه‌ تمامی اطلاعات مورد نیاز تیم برگزاری (شامل: نام، کشور، تاریخ تولد، جنسیت، اطلاعات تماس و رشته‌های انتخابی) ثبت‌نام می‌کنند.
- 2c+) [افزودنی] شرکت‌کنندگان برای اولین‌بار باید با نام قانونی خود یا نامی که در زندگی روزمره ترجیح می‌دهند صدا زده شوند، ثبت‌نام کنند. نام خانوادگی باید نام خانوادگی قانونی باشد.
    - 2c1) در صورت عدم تکمیل ثبت‌نام به تشخیص تیم برگزاری و نماینده WCA، شرکت‌کننده واجد شرایط رقابت نخواهد بود.
    - 2c2) شرکت‌کنندگان قدیمی باید اطلاعات شخصی مطابق با پروفایل WCA خود ارائه دهند. در صورتی که شرکت‌کننده بخواهد اطلاعات شخصی خود را بین مسابقات تغییر یا به‌روز کند (مثلاً تغییر کشور، نام یا جنسیت)، باید مستقیماً [با تیم نتایج WCA تماس بگیرد](https://www.worldcubeassociation.org/contact?contactRecipient=wrt) یا از طریق نماینده WCA اقدام کند.
    - 2c2+) [شفاف‌سازی] پروفایل WCA مجموعه‌ای از داده‌های مربوط به یک شرکت‌کننده است و شامل اطلاعات شخصی (نام، کشور، جنسیت و تاریخ تولد) و همچنین تمامی نتایج او در مسابقات رسمی WCA می‌باشد.
- 2d) نام، کشور، جنسیت و نتایج مسابقات یک شرکت‌کننده اطلاعات عمومی محسوب می‌شوند. سایر اطلاعات شخصی محرمانه هستند و بدون رضایت شرکت‌کننده نباید در اختیار سازمان‌ها/افراد ثالث قرار گیرند.
- 2d+) [افزودنی] تاریخ تولد و اطلاعات تماس شایسته است به‌طور ویژه حفاظت شوند.
- 2d++) [یادآوری] اگر شخص ثالثی (مثلاً خبرنگار) از تیم برگزاری بخواهد با یک یا چند شرکت‌کننده ارتباط برقرار کند، ابتدا باید رضایت آن شرکت‌کننده(ها) گرفته شود.
- 2e) شرکت‌کنندگان باید نماینده کشوری باشند که تابعیت آن را دارند. نماینده WCA شایسته است تابعیت را در اولین مسابقه‌ شرکت‌کننده با مدارک یا تصاویر مدارک (مثلاً گذرنامه) تایید کند. در صورتی که مشخص شود شرکت‌کننده واجد شرایط نمایندگی کشوری که ثبت کرده نبوده است، به تشخیص هیئت‌مدیره WCA ممکن است به‌طور عطف به ماسبق محروم و/یا تعلیق شود.
- 2e+) [شفاف‌سازی] اگر یک شرکت‌کننده دارای چند تابعیت باشد، می‌تواند در اولین مسابقه انتخاب کند کدام منطقه را نمایندگی کند.
- 2e++) [افزودنی] نماینده WCA شایسته است نام و تاریخ تولد هر شرکت‌کننده جدید را نیز در اولین مسابقه از طریق مدارک یا تصاویر مدارک (مثلاً گذرنامه) تایید کند.
    - 2e1) کشورهای واجد شرایط توسط [لیست کشورهای شناخته‌شده WCA](https://www.worldcubeassociation.org/regulations/countries/) تعریف می‌شوند.
    - 2e2) شرکت‌کنندگان می‌توانند در هر زمانی بین مسابقات کشور خود را تغییر دهند (رجوع کنید به [مقرره 2c2](regulations:regulation:2c2))، مشروط بر اینکه حداقل یک سال از تغییر قبلی گذشته باشد.
        - 2e2a) استثنا: اگر شرکت‌کننده تابعیت کشور قبلی خود را از دست بدهد، باید کشور خود را پیش از یا در زمان مسابقه بعدی تغییر دهد.
        - 2e2b) استثنا: اگر شرکت‌کننده در طول سال تقویمی تابعیت جدیدی به دست آورد، می‌تواند کشور خود را به تابعیت جدید پیش از یا در زمان مسابقه بعدی تغییر دهد.
    - 2e3) شرکت‌کنندگانی که تابعیت ندارند، می‌توانند به عنوان "بی‌تابعیت" شرکت کنند.
    - 2e3+) [شفاف‌سازی] شرکت‌کنندگان بی‌تابعیت رکورد یا رتبه ملی و قاره‌ای ندارند.
- 2f) شرکت‌کنندگان باید قوانین سالن برگزاری را رعایت کنند و به شیوه‌ای محترمانه رفتار کنند.
- 2g) شرکت‌کنندگان باید در محوطه مسابقه تعیین‌شده‌ سکوت را رعایت کنند. صحبت کردن مجاز است، اما باید در سطحی معقول و دور از شرکت‌کنندگانی باشد که در حال رقابت هستند.
    - 2g3) شرکت‌کنندگان در یک گروه در حال برگزاری نباید درباره‌ حالت‌های اسکرمبل آن گروه با یکدیگر صحبت کنند، مگر اینکه همه‌ آن شرکت‌کنندگان واجد شرایط برای هیچ تلاش دیگری در آن گروه نباشند. جریمه: محرومیت شرکت‌کننده(ها) از رشته، به تشخیص نماینده WCA. استثنا: در 3x3x3 Fewest Moves و 3x3x3 Multi-Blind، شرکت‌کنندگانی که تلاش خود را تمام کرده‌اند، می‌توانند توالی(های) اسکرمبل را با دیگرانی که تلاششان را تمام کرده یا از آن صرف‌نظر کرده‌اند، به اشتراک بگذارند و در مورد آن صحبت کنند.
        - 2g3a) در دورهایی که نتایج به‌صورت زنده ثبت می‌شوند، تیم برگزاری می‌تواند مقرر کند که شرکت‌کنندگان حق مشاهده‌ نتایج گروه خود را تا زمانی که همه‌ تلاش‌هایشان را انجام نداده‌اند، نداشته باشند.
- 2h) شرکت‌کنندگان باید هنگام حضور در سالن مسابقه، پوشش مناسب داشته باشند. به تشخیص نماینده WCA، شرکت‌کنندگان می‌توانند به دلیل پوشش نامناسب از مسابقه محروم شوند.
- 2i) هنگام بررسی یا انجام حل، شرکت‌کنندگان نباید از وسایل الکترونیکی (مثلاً تلفن همراه، هدفون، نور اضافی) به‌جز تایمر Stackmat یا کرنومتر استفاده کنند. جریمه: ابطال تلاش (DNF). هر وسیله‌ای که دارای هرگونه اجزای الکترونیکی باشد، دستگاه الکترونیکی محسوب می‌شود.
- 2i+) [افزودنی] شرکت‌کننده می‌تواند کرنومتر را برای دیدن زمان فعلی (وقتی که چشم‌بند ندارد) بردارد، اما نباید آن را شروع، متوقف، مکث یا به هر شکل دیگری در زمان‌گیری آن دخالت کند. استثنا: شرکت‌کننده می‌تواند در پایان تلاش، کرنومتر را متوقف کند اگر داور فوراً در دسترس نباشد (رجوع کنید به [مقرره A6a1](regulations:regulation:A6a1)).
- 2i++) [افزودنی] تیم برگزاری می‌تواند یک کرنومتر غیررسمی برای مشاهده‌ زمان سپری‌شده (که همزمان با کرنومتر اصلی شروع می‌شود) در اختیار شرکت‌کننده قرار دهد، که در این صورت شرکت‌کننده حق لمس کرنومتر رسمی را ندارد. استثنا: رجوع کنید به استثنا در [مقرره 2i+](regulations:regulation:2i+).
- 2i+++) [یادآوری] پازل‌های بلوتوثی دستگاه الکترونیکی محسوب می‌شوند.
- 2i++++) [شفاف‌سازی] شرکت‌کننده تنها در صورتی در حال استفاده از یک وسیله‌ الکترونیکی محسوب می‌شود که آن را به منظور خاصی به کار گیرد.
- 2i+++++) [مثال] مثال‌هایی که استفاده از وسیله الکترونیکی محسوب نمی‌شود: جابجایی دوربین، برگرداندن گوشی یا پوشیدن یک ساعت هوشمند.
- 2i++++++) [مثال] مثال‌هایی از استفاده‌ وسیله الکترونیکی: فشردن دکمه‌ دوربین، چک کردن پیام در گوشی یا ساعت هوشمند.
- 2i+++++++) [شفاف‌سازی] وسایلی که پیش‌تر الکترونیکی بوده‌اند ولی قطعات الکترونیکی آن‌ها حذف شده است، می‌توانند به تشخیص نماینده WCA مجاز شناخته شوند.
    - 2i1) شرکت‌کنندگان می‌توانند از وسایل غیرالکترونیکی که مزیت ناعادلانه‌ای نمی‌دهند، به تشخیص نماینده WCA استفاده کنند. از جمله:
        - 2i1a) وسایل کمکی پزشکی/فیزیکی پوشیده‌شده توسط شرکت‌کننده (مثلاً عینک، آتل). به‌عنوان استثنا بر [مقرره 2i](regulations:regulation:2i)، وسایل پزشکی می‌توانند الکترونیکی باشند اگر جایگزین غیرالکترونیکی مناسب وجود نداشته باشد (مثلاً سمعک شخصی یا ضربان‌ساز قلب).
        - 2i1b) گوش‌گیر و گوشی‌های صداگیر (ولی نه هدفون یا هدست الکترونیکی).
        - 2i1b+) [شفاف‌سازی] این شامل دستگاه‌های مشابهی می‌شود که خاموش یا قطع شده‌اند.
        - 2i1c) گرم‌کننده‌های غیرالکترونیکی دست.
        - 2i1d) غذا و نوشیدنی.
    - 2i2) شرکت‌کنندگان می‌توانند به تشخیص نماینده WCA از دوربین و/یا میکروفون در ایستگاه حل استفاده کنند، اما محدودیت‌های زیر از آغاز تلاش تا پایان آن لازم‌الاجراست. جریمه در صورت نقض: ابطال تلاش (DNF).
    - 2i2+) [شفاف‌سازی] شرکت‌کننده می‌تواند دوربین یا میکروفون را در هر مکانی نگه دارد یا بپوشد، به شرط آنکه تصویر زنده‌ دوربین برای او قابل مشاهده نباشد.
        - 2i2a) هر نمایشگر دوربین باید خاموش یا خارج از دید شرکت‌کننده باشد. استثنا: اگر نمایشگر فعال و قابل مشاهده‌ای کشف شود، تلاش‌های تکمیل‌شده نیاز به ابطال ندارند، مشروط به اینکه شرکت‌کننده از آن کمکی دریافت نکرده باشد به تشخیص نماینده WCA (رجوع کنید به [مقرره A5b](regulations:regulation:A5b))، با این حال، شرکت‌کننده اجازه ندارد هیچ تلاش دیگری با چنین نمایشگری انجام دهد.
        - 2i2c) شرکت‌کننده نباید هیچ دکمه‌ای روی این دستگاه‌ها فشار دهد (مثلاً شروع یا توقف ضبط).
    - 2i4) شرکت‌کنندگان شایسته است تمام اعلان‌های تلفن همراه را هنگام رقابت خاموش کنند تا از ایجاد مزاحمت جلوگیری شود.
- 2j) نماینده WCA می‌تواند شرکت‌کننده‌ای را از تلاش‌های مشخص و/یا از رشته‌ها محروم کند.
    - 2j1) اگر شرکت‌کننده‌ای از یک رشته محروم شود، دیگر واجد شرایط برای هیچ تلاش دیگری در آن رشته نخواهد بود.
        - 2j1a) اگر شرکت‌کننده پیش از محرومیت، حداقل یک تلاش را در یک دور آغاز کرده باشد، نتایج همه‌ تلاش‌های باقی‌مانده در آن رشته به‌عنوان DNF ثبت می‌شود. اگر هیچ تلاشی شروع نکرده باشد (یعنی، نتیجه‌ای ندارد یا فقط DNS دارد)، هیچ نتیجه‌ای ثبت نمی‌شود.
    - 2j2) نتایج تلاش‌هایی که پیش از اعمال محرومیت تکمیل شده‌اند، نباید ابطال شوند. استثنا: تقلب یا فریب‌کاری (رجوع کنید به [مقرره 2k2a](regulations:regulation:2k2a)).
    - 2j2+) [مثال] برای مثال، اگر شرکت‌کننده‌ای به دلیل عدم حضور در دور نهایی از رشته‌ای محروم شود، نتایج دورهای قبلی معتبر باقی می‌ماند.
    - 2j2++) [مثال] اگر نماینده WCA شرکت‌کننده‌ای را حین تلاش سوم یک دور محروم کند، تنها همان تلاش سوم و تلاش‌های بعدی در آن رشته ابطال می‌شوند، حتی اگر دلیل محرومیت پیش‌تر رخ داده باشد.
    - 2j3) تلاش‌های تکمیل‌شده می‌توانند تحت شرایط توصیف‌شده در [مقرره 2k](regulations:regulation:2k) ابطال شوند، تنها در صورتی که حادثه‌ مربوطه طی همان تلاش رخ داده باشد.
- 2k) نماینده WCA می‌تواند به تشخیص خود، شرکت‌کننده‌ای را از تلاش‌ها و/یا رشته‌ها (یک رشته، چند رشته یا همه رشته‌ها) محروم کند، اگر شرکت‌کننده:
    - 2k1) در زمان مقرر برای ثبت‌نام یا پذیرش، حاضر نشود.
    - 2k2) مظنون به تقلب یا فریب مسئولان در طول مسابقه باشد.
        - 2k2a) نماینده WCA می‌تواند نتایج مشکوک را ابطال کند.
    - 2k3) رفتاری غیرقانونی/خشونت‌آمیز/نامناسب/پرخطر داشته باشد، یا عمداً به تجهیزات سالن برگزاری یا اموال شخصی در سالن برگزاری آسیب برساند.
    - 2k4) در طول مسابقه حواس دیگران را پرت کند یا مزاحم آنها شود.
    - 2k5) از مقررات WCA در طول مسابقه تبعیت نکند.
    - 2k6) شرایط لازم برای رشته را برآورده نکند (مثلاً ندانستن چگونگی حل پازل). شرکت‌کننده شایسته نیست با انتظار ثبت نتیجه‌ DNF یا عمداً نتیجه‌ ضعیف رقابت کند.
    - 2k6+) [شفاف‌سازی] نمایندگان WCA شایسته است تنها در صورتی از اختیار خود استفاده کنند که شرکت‌کننده مانعی جدی برای مسابقه باشد (مثلاً اتلاف وقت یا منابع). شرکت‌کنندگان شایسته نیست به دلیل "نتیجه‌ ضعیف" محروم شوند اگر در تلاش برای بهترین عملکرد خود هستند.
- 2l) محرومیت یک شرکت‌کننده می‌تواند بلافاصله یا پس از اخطار اعمال شود، بسته به ماهیت و شدت تخلف.
    - 2l1) شرکت‌کننده‌ای که محروم می‌شود، واجد شرایط دریافت بازپرداخت هیچ یک از هزینه‌های ناشی از شرکت در مسابقه نیست.
- 2n) شرکت‌کنندگان می‌توانند حکم صادره نماینده WCA را به‌صورت شفاهی به چالش بکشند.
    - 2n1) اعتراض تنها در طول مسابقه مجاز است (رجوع کنید به [مقرره 9u](regulations:regulation:9u))، حداکثر تا 30 دقیقه پس از وقوع حادثه و پیش از شروع هر دور بعدی در رشته مربوطه.
    - 2n2) نماینده WCA باید اعتراض را پیش از شروع دور بعدی آن رشته حل‌وفصل کند.
    - 2n3) شرکت‌کننده باید همه‌ احکام نهایی نماینده WCA را بپذیرد. جریمه: محرومیت از مسابقه.
    - 2n3+) [افزودنی] شرکت‌کننده می‌تواند پس از پایان مسابقه، اعتراض خود را مطابق روند شرح‌داده‌شده در [آیین‌نامه‌ رسیدگی به اعتراضات](https://documents.worldcubeassociation.org/documents/motions/16.2025.1%20-%20Disputes.pdf) پیگیری کند.
- 2s) شرکت‌کنندگانی که شرایطی (مثلاً معلولیت) دارند که ممکن است مانع از رعایت یک یا چند مقرره WCA شود، می‌توانند از نماینده WCA درخواست شرایط ویژه کنند. این درخواست شایسته است حداقل دو هفته پیش از مسابقه به تیم برگزاری و نماینده WCA اعلام شود.
- 2s+) [یادآوری] شرایط ویژه باید در گزارش نماینده WCA درج شوند.
- 2s++) [مثال] شرکت‌کنندگانی که به‌دلیل شرایطی (مثلاً مذهب) نمی‌توانند در زمان یا تاریخ خاصی رقابت کنند، می‌توانند به تشخیص نماینده WCA در زمان دیگری شرکت کنند. نماینده شایسته است در نظر بگیرد که منابع مسابقه در دسترس باشند. این شامل امکان شرکت موقت در دورهای بعدی پیش از تکمیل دورهای قبلی نیز می‌شود.
- 2s+++) [مثال] شرکت‌کننده‌ای که نمی‌تواند از یکی از دستان خود برای شروع تایمر استفاده کند، می‌تواند از داور کمک بگیرد. یا شرکت‌کننده‌ای که ناشنواست می‌تواند هشدارهای زمان بررسی را به شیوه‌ دیگری دریافت کند.
    - 2s1) شرکت‌کنندگانی که شرایطشان اجرای روند عادی مسابقه را غیرممکن می‌کند، می‌توانند شرایط ویژه داشته باشند. این موارد شایسته است پیش از اجرا به کمیته‌ مقررات WCA ارجاع داده شوند.
    - 2s1+) [مثال] نمونه‌ها: یک شرکت‌کننده نابینا که در 3×3×3 یک‌دستی از دست دیگرش برای لمس قطعات استفاده می‌کند، یا در 3x3x3 چشم‌بسته از یک پازل دوم با قطعات ویژه در مرحله‌ حفظ استفاده می‌کند.
- 2t) هر شرکت‌کننده باید پیش از مسابقه با مقررات WCA آشنا باشد و آن‌ها را درک کند.
- 2u) شرکت‌کنندگان باید هنگام فراخوان برای تلاش خود حاضر و آماده‌ رقابت باشند. جریمه: محرومیت از رشته.
    - 2u1) استثنا: اگر شرکت‌کننده‌ای برای یک تلاش با برنامه‌ شخصی (مثلاً تلاش 3x3x3 Fewest Moves یا 3x3x3 Multi-Blind) به‌موقع حاضر نشود، می‌تواند به‌صلاحدید نماینده WCA به‌عنوان DNS در نظر گرفته شود.
    - 2u1+) [افزودنی] نماینده WCA می‌تواند به تشخیص خود اجازه‌ شرکت بدهد، اما باید به دقت عادلانه‌بودن آن را بررسی کند.
    - 2u2) استثنا: در دورهایی با محدودیت زمانی تجمیعی، شرکت‌کننده‌ای که دیر برسد می‌تواند با محدودیت زمانی تجمیعی کاهش‌یافته رقابت کند، به تشخیص نماینده WCA.


## <article-3><puzzles><puzzles> ماده 3: پازل‌ها

- 3a) تهیه‌ پازل برای مسابقه بر عهده‌ خود شرکت‌کنندگان است.
- 3a+) [شفاف‌سازی] شرکت‌کنندگان می‌توانند از پازل‌هایی با هر اندازه‌ معقول استفاده کنند، به تشخیص نماینده‌ WCA.
- 3a++) [افزودنی] به طور پیش‌فرض، یک شرکت‌کننده شایسته است در یک دور از حل سرعتی از همان پازل برای تلاش‌های متوالی استفاده کند. تغییر پازل بین تلاش‌ها تنها با اجازه‌ داور یا نماینده‌ WCA امکان‌پذیر است.
- 3a+++) [شفاف‌سازی] شرکت‌کنندگان می‌توانند برای استفاده در مسابقه، پازل‌های دیگر شرکت‌کنندگان را به‌طور خصوصی قرض بگیرند.
    - 3a1) شرکت‌کنندگان باید هنگام فراخوان، آماده‌ تحویل پازل خود باشند (رجوع کنید به [مقرره 2u](regulations:regulation:2u)).
    - 3a1+) [شفاف‌سازی] اگر شرکت‌کننده‌ای پس از فراخوانده‌شدن نتواند به‌زودی پازلی برای تحویل آماده کند (مثلاً چون قصد داشته از پازلی استفاده کند که هنوز در دست یک شرکت‌کننده‌ دیگر است)، ممکن است از مسابقه محروم شود.
    - 3a2) پازل‌ها باید کاملاً قابل استفاده باشند، به‌گونه‌ای که بتوان آن‌ها را به‌طور عادی اسکرمبل کرد.
    - 3a3) پازل‌های چندوجهی باید از طرح رنگی‌ای استفاده کنند که در حالت حل‌شده، هر وجه یک رنگ منحصربه‌فرد داشته باشد. هر نوع تغییر در پازل باید از نظر حرکات، حالت‌ها و راه‌حل‌ها با پازل اصلی یکسان باشد.
    - 3a4) پازل‌ها نباید اجزای الکترونیکی (مثلاً بلوتوث، وای‌فای، موتور، حسگر یا چراغ) داشته باشند. رجوع کنید به [مقرره 2i](regulations:regulation:2i).
- 3d) پازل‌ها باید دارای قطعات رنگی باشند که طرح رنگی پازل را مشخص می‌کنند و این قطعات باید دقیقاً یکی از موارد زیر باشند: برچسب‌های رنگی، کاشی‌های رنگی، پلاستیک رنگی یا رنگ/چاپ مستقیم. تمامی قطعات رنگی باید از جنس مشابه ساخته شوند.
    - 3d1) برای شرکت‌کنندگانی با معلولیت بینایی مستند پزشکی، استثناهای زیر اعمال می‌شود:
        - 3d1a) نابینایان می‌توانند از پازل‌های بافت‌دار استفاده کنند که هر وجه آن بافتی متفاوت دارد. هر وجه شایسته است رنگ متمایزی نیز داشته باشد، برای کمک به اسکرمبل‌کننده و داوری.
        - 3d1b) شرکت‌کنندگان کوررنگ که قادر به تشخیص تعداد رنگ‌های لازم نیستند، می‌توانند از قطعات رنگی با الگو استفاده کنند، مشروط به اینکه این امر مطابق با [مقرره 2s](regulations:regulation:2s) تایید شده باشد. الگوها می‌توانند برچسبی یا ترسیمی باشند.
        - 3d1b+) [شفاف‌سازی] وجود الگو لازم نیست بر روی تمام وجه‌ها باشد، بلکه تنها بر وجوهی کافی است که رنگ متمایزی ندارند. قطعات نباید ویژگی‌هایی (مثلاً بافت یا نامنظمی در الگو) داشته باشند که آن‌ها را از قطعات مشابه به‌طور قابل توجه متمایز کند.
    - 3d2) رنگ‌های قطعات باید یکنواخت و یکدست باشند، به‌طوری که هر وجه یک رنگ مشخص داشته باشد و هر رنگ به‌وضوح از رنگ‌های دیگر متمایز باشد.
- 3h) تغییراتی که مفهوم پایه‌ای پازل را بهبود یا تغییر دهند، مجاز نیستند. نسخه‌های تغییر یافته تنها در صورتی مجاز هستند که اطلاعات بیشتری نسبت به نسخه‌ اصلی در اختیار شرکت‌کننده قرار ندهند (مثلاً شناسایی یا جهت قطعات).
- 3h+) [شفاف‌سازی] پازل‌ها را می‌توان با سنباده زدن، روغن‌کاری یا تغییراتی که پایداری را بهبود می‌بخشند (مثلاً استفاده از آهنربا) از داخل اصلاح کرد.
- 3h++) [مثال] نمونه‌هایی از تغییرات غیرمجاز: امکان حرکات جدید، غیرممکن‌شدن حرکات معمول، دیده‌شدن قطعات یا وجوه بیشتر، نمایان‌شدن رنگ‌ها در پشت پازل، حرکت خودکار قطعات یا داشتن حالت‌های حل‌شده‌ اضافی یا متفاوت.
    - 3h1) پازل‌های "بالشتی‌شکل" مجازند.
    - 3h2) پازل‌هایی که پلاستیک رنگی آنها از داخل پازل دیده می‌شود (مثلاً پازل‌های "استیکرلس") مجاز هستند. این شامل پازل‌های زیر نیست:
    - 3h2++) [شفاف‌سازی] پازل‌های "استیکرلس" که به‌طور قابل توجه با اکثر نسخه‌های تجاری متفاوت باشند، تنها به تشخیص نماینده‌ WCA مجاز خواهند بود.
        - 3h2a) پازل‌هایی با قطعات شفاف که می‌توانند اطلاعات بیشتری از حالت پازل را آشکار کنند، مجاز نیستند. استثنا: برچسب روکش یا لوگو (رجوع کنید به [مقرره 3l](regulations:regulation:3l)).
        - 3h2a+) [افزودنی] نمونه‌هایی از قطعات شفاف که اطلاعات اضافی از حالت پازل نشان نمی‌دهند: قطعات داخلی مکانیزم پازل، قاب شفاف پازل کلاک.
    - 3h3) اگر تغییرات پازل موجب عملکرد ضعیف شرکت‌کننده شود، این موضوع دلیلی برای تلاش اضافی نیست.
    - 3h4) در پازل کلاک، تغییرات زیر مجاز است:
    - 3h4+) [شفاف‌سازی] تغییرات ظاهری برای تشخیص راحت‌تر جهت‌گیری پازل مجاز است، زیرا طراحی سنتی پازل نیز این اطلاعات را فراهم می‌کند.
        - 3h4a) تصاویر سفارشی (هم‌اندازه و هم‌شکل تصویر اصلی) به تشخیص نماینده‌ WCA مجازند، مشروط بر اینکه علامت واضح ساعت 12 را مطابق تصویر اصلی داشته باشند.
        - 3h4b) تغییرات ظاهری که مزیت ناعادلانه ایجاد نکنند، ممکن است به تشخیص نماینده‌ WCA مجاز باشند (مثلاً کلاک‌ها با الگوی شطرنجی، وجوه با طراحی خاص، نوار چسب در کنار کلاک).
        - 3h4c) تغییراتی که باعث تمایز ظاهری پین‌ها از یکدیگر می‌شوند، به تشخیص نماینده‌ی WCA مجازند.
        - 3h4d) لوگو در هر جایی از پازل مجاز است، به شرط آنکه صفحه‌ ساعت‌های داخلی پوشیده نشود.
    - 3h5) در کلاک، پین‌های شل (یعنی، پین‌هایی که با جاذبه به جای فشار مستقیم جابه‌جا شوند یا فرو روند) به‌عنوان استهلاک طبیعی محسوب نمی‌شوند و چنین پازل‌هایی نباید پذیرفته شوند.
- 3j) پازل‌ها باید تمیز باشند و نباید هیچ علامت‌گذاری، قطعات برجسته، آسیب یا تفاوت‌های دیگری داشته باشند که هر قطعه را از قطعه مشابه به طور قابل توجه تمایز دهد. استثنا: لوگو  (رجوع کنید به [مقرره 3l](regulations:regulation:3l)).
- 3j++) [مثال] یک [راهنمای تصویری](https://drive.google.com/file/d/1m6THsA8fXRN7QFM4ApJbm6eVODKGbMLx/view) برای [مقرره 3j](regulations:regulation:3j) موجود است.
    - 3j1) پازل‌ها می‌توانند به تشخیص نماینده‌ WCA دارای استهلاک معقول باشند.
        - 3j1a) اگر استهلاک ناشی از استفاده عادی از پازل باشد و اطلاعات اضافی قابل توجهی در مورد حالت پازل (مثلاً مکان قطعات خاص) ارائه ندهد، شایسته است منطقی تلقی شود.
    - 3j2) تعریف: دو قطعه مشابه‌اند اگر در شکل و اندازه یکسان باشند یا شکل آن‌ها قرینه باشد ولی اندازه برابر داشته باشند.
    - 3j3) بخش‌های شیاردار یا بافت‌دار که امکان تشخیص حالت قطعه با لمس را فراهم می‌کنند، در رشته‌های چشم‌بسته مجاز نیستند.
- 3k) پازل‌ها شایسته است پیش از استفاده در مسابقه، توسط نماینده‌ WCA تایید شوند.
    - 3k1) اگر پازلی غیرمجاز در طول یک دور یافت شود، شرکت‌کننده باید آن را کنار گذاشته و پازل جایگزین ارائه کند.
    - 3k2) جریمه‌ استفاده از پازل‌های غیرمجاز: ابطال تلاش (DNF). استثناهای زیر اعمال می‌شوند:
    - 3k2+) [افزودنی] نماینده‌ WCA شایسته نیست استثناهای ذکرشده را اعمال کند اگر باور داشته باشد که شرکت‌کننده عمداً تلاش کرده از پازل غیرمجاز استفاده کند.
        - 3k2a) اگر پازل غیرمجاز پیش از پایان دور شناسایی شود، نتایج تحت تاثیر می‌توانند با تلاش‌های اضافی جایگزین شوند، به تشخیص نماینده‌ WCA.
        - 3k2b) در 3x3x3 Multi-Blind، اگر پازل‌های غیرمجاز شناسایی شوند، آن‌ها می‌توانند به‌طور جداگانه حل‌نشده محسوب شوند (بدون ابطال کامل آن تلاش)، به تشخیص نماینده‌ WCA.
        - 3k2b+) [شفاف‌سازی] اگر در جریان یک تلاش 3x3x3 Multi-Blind پازل غیرمجاز شناسایی شود، آن پازل نباید تعویض یا حذف گردد و باید حل‌نشده محسوب شود، مگر اینکه کل تلاش ابطال شده باشد.
        - 3k2b++) [مثال] فرض کنید شرکت‌کننده با 10 پازل تلاش می‌کند و 8 عدد را حل می‌کند. اگر مشخص شود 2 پازل حل‌شده و 1 پازل حل‌نشده غیرمجاز بوده‌اند، نتیجه‌ نهایی 6 حل‌شده از 10 ثبت می‌شود (نه DNF)، به تشخیص نماینده‌ WCA.
- 3l) یک پازل می‌تواند یک یا چند لوگو بر روی بخش رنگی داشته باشد. در این صورت، تنها یک بخش رنگی می‌تواند دارای یک یا چند لوگو باشد. استثنا: در 4x4x4 چشم‌بسته، 5x5x5 چشم‌بسته و 3x3x3 Multi-Blind، پازل نباید هیچ لوگویی داشته باشد.
- 3l+) [افزودنی] لوگوها می‌توانند هر طرح معقولی داشته باشند، به شرطی که مزیت آشکاری ایجاد نکنند (مثلاً کدگذاری اطلاعات برای تقلب) و رنگ بخش همچنان قابل تشخیص باشد. لوگوهای غیرمعمول تنها با اجازه‌ نماینده‌ WCA مجازند.
- 3l++) [شفاف‌سازی] لوگو در 3x3x3 چشم‌بسته مجاز است، اما در هیچ رشته چشم‌بسته‌ دیگری (از جمله 3x3x3 Multi-Blind) مجاز نیست.
    - 3l1) لوگو باید روی یکی از قطعات مرکزی قرار گیرد. استثنا برای پازل‌هایی که قطعه‌ مرکزی ندارند:
    - 3l1+) [شفاف‌سازی] در پازل‌های NxNxN، قطعه‌ مرکزی هر قطعه‌ای است که تنها یک بخش رنگی دارد. برای مثال، مکعب 5x5x5 در هر وجه 9 قطعه‌ مرکزی دارد.
        - 3l1a) در پیرامینکس و 2x2x2، لوگو می‌تواند بر روی هر قطعه‌ای باشد.
        - 3l1b) در اسکوئر-1، لوگو باید روی قطعه‌ای از لایه‌ میانی باشد.
    - 3l2) لوگو می‌تواند برجسته، حکاکی‌شده یا به‌صورت برچسب روکش باشد.
- 3m) تمامی برندهای پازل و قطعات پازل مجازند، مشروط بر اینکه پازل‌ها با تمام مقررات WCA سازگار باشند.


## <article-4><scrambling><scrambling> ماده 4: اسکرمبل کردن

- 4a) اسکرمبل‌کننده توالی‌های اسکرمبل را روی پازل‌ها اعمال می‌کند.
- 4b) توالی‌های اسکرمبل مسابقه باید با استفاده از نسخه رسمی و به‌روز یک نرم‌افزار رسمی اسکرمبل WCA (قابل دریافت [از وب‌سایت WCA](https://www.worldcubeassociation.org/regulations/scrambles/)) تولید شوند.
- 4b+) [توصیه] نماینده WCA شایسته است توالی‌های اسکرمبل کافی برای کل مسابقه را از قبل تولید کند، از جمله اسکرمبل‌های اضافی برای تلاش‌های اضافی.
- 4b++) [یادآوری] اگر نماینده WCA در طول مسابقه اسکرمبل‌های اضافی تولید کند، باید آن‌ها ذخیره شوند.
    - 4b1) توالی‌های اسکرمبل تولیدشده نباید پیش از مسابقه بازبینی شوند و نماینده WCA نباید به هیچ شکل آن‌ها را فیلتر یا انتخاب کند.
    - 4b1+) [یادآوری] نماینده WCA هرگز نباید توالی‌های اسکرمبل را با هدف فیلتر کردن دوباره تولید کند. برای مثال، مشاهده سریع اسکرمبل‌های یک مسابقه و تولید دوباره کل مجموعه به منظور ایجاد اسکرمبل‌های "عادلانه‌تر" مجاز نیست.
    - 4b2) توالی‌های اسکرمبل یک گروه تنها باید قبل از شروع آن گروه در دسترس نماینده WCA باشند و تا پایان گروه فقط نماینده WCA و اسکرمبل‌کنندگان آن گروه به آن‌ها دسترسی داشته باشند. استثنا: در 3×3×3 Fewest Moves، شرکت‌کنندگان توالی اسکرمبل را در طول دور دریافت می‌کنند (رجوع کنید به [ماده E](regulations:article:E)).
    - 4b2+) [شفاف‌سازی] به‌طور کلی، همه توالی‌های اسکرمبل رسمی شایسته است در طول مسابقه محرمانه بمانند و پس از پایان کل مسابقه به صورت یکجا منتشر شوند. در برخی موارد (مثلاً رکوردهای جهانی)، تیم برگزاری ممکن است تصمیم بگیرد توالی اسکرمبل‌های خاصی را زودتر پس از پایان یک گروه منتشر کند.
    - 4b2++) [افزودنی] برگزارکنندگان مسابقه شایسته است اطمینان حاصل کنند که اسکرمبل‌کنندگان، توالی‌های اسکرمبل و پازل‌های نیمه‌اسکرمبل یا کاملاً اسکرمبل‌شده از دید شرکت‌کنندگان دور نگه داشته شوند (رجوع کنید به [مقرره A2c](regulations:regulation:A2c)). برای مثال، اسکرمبل‌کنندگان می‌توانند پشت یک دیوار قرار گیرند، یا یک جداکننده نسبتاً بلند (مثلاً جداکننده مقوایی قرارگرفته در اطراف میز اسکرمبل‌کنندگان) استفاده شود تا شرکت‌کنندگان نتوانند پازل‌ها را در هنگام اسکرمبل ببینند.
        - 4b2a) نماینده منصوب WCA برای مسابقه تنها در صورتی باید دسترسی به اسکرمبل‌های گروه‌های آینده را به دیگر اعضای تیم برگزاری بدهد که خودش موقتاً در دسترس نباشد (مثلاً به دلیل شرکت در مسابقه) و حتی در این صورت شایسته است حداقل میزان لازم از اسکرمبل‌ها را در اختیار دیگران بگذارد.
    - 4b3) مشخصات یک نرم‌افزار اسکرمبل: یک توالی اسکرمبل رسمی باید یک حالت تصادفی از بین همه حالت‌هایی که حداقل به 2 حرکت برای حل نیاز دارند تولید کند (با احتمال مساوی برای هر حالت). موارد زیر به این اصل اضافه یا مستثنی می‌شوند:
        - 4b3a) برای رشته‌های چشم‌بسته، توالی اسکرمبل باید جهت پازل را نیز به‌طور تصادفی مشخص کند (با احتمال مساوی برای هر جهت).
        - 4b3b) مکعب 2x2x2: حالت تصادفی باید حداقل به 4 حرکت برای حل نیاز داشته باشد.
        - 4b3c) اسکیوب: حالت تصادفی باید حداقل به 7 حرکت برای حل نیاز داشته باشد.
        - 4b3d) اسکوئر-1: حالت تصادفی باید حداقل به 11 حرکت برای حل نیاز داشته باشد.
        - 4b3e) مکعب‌های 5x5x5، 6x6x6، 7x7x7 و مگامینکس: با تعداد کافی حرکات تصادفی (به جای حالت کاملاً تصادفی) تولید شوند، به‌طوری که حالت حاصل حداقل به 2 حرکت برای حل نیاز داشته باشد.
        - 4b3f) پیرامینکس: حالت تصادفی باید حداقل به 6 حرکت برای حل نیاز داشته باشد.
    - 4b4) هر توالی اسکرمبل شایسته است در بازه زمانی حداکثر 2 ساعته استفاده شود. این بازه از لحظه اولین بار اعمال اسکرمبل آغاز می‌شود.
    - 4b4+) [شفاف‌سازی] همه تلاش‌هایی که در این بازه آغاز شده‌اند طبق رویه استاندارد ادامه می‌یابند (یعنی، با اتمام بازه اسکرمبل قطع نمی‌شوند).
- 4d) جهت‌گیری اسکرمبل کردن:
- 4d+) [شفاف‌سازی] برخی پازل‌ها از ترکیب رنگ استاندارد استفاده می‌کنند، با این تفاوت که سفید جای خود را به سیاه داده است. در این حالت، سیاه تیره‌ترین رنگ محسوب می‌شود و نباید به‌عنوان سفید در نظر گرفته شود.
- 4d++) [افزودنی] مجاز است که پازل در هنگام جابه‌جایی از اسکرمبل‌کننده به ایستگاه حل، جهت خود را تغییر دهد، مادامی که کسی عمداً سعی در تاثیرگذاری بر تصادفی بودن جهت نداشته باشد (رجوع کنید به [مقرره A2e1](regulations:regulation:A2e1)).
    - 4d1) مکعب‌های NxNxN و مگامینکس باید به‌گونه‌ای اسکرمبل شوند که وجه سفید (اگر وجود ندارد، روشن‌ترین وجه) رو به بالا و وجه سبز مجاور که تیره‌تر است (اگر وجود ندارد، تیره‌ترین وجه مجاور) رو به جلو باشد.
    - 4d2) پیرامینکس باید با وجه زرد (اگر وجود ندارد، روشن‌ترین وجه) رو به پایین و وجه سبز (اگر وجود ندارد، تیره‌ترین وجه مجاور) رو به جلو اسکرمبل شود.
    - 4d3) اسکوئر-1 باید با رنگ تیره‌تر در جلو (از بین دو حالت ممکن) اسکرمبل شود.
    - 4d4) کلاک باید با هر طرف رو به جلو و نشانگر 12 در بالا اسکرمبل شود.
    - 4d5) اسکیوب باید با وجه سفید (اگر وجود ندارد، روشن‌ترین وجه) رو به بالا و وجه سبز (اگر وجود ندارد، تیره‌ترین وجه) رو به جلو-چپ اسکرمبل شود.
- 4g) پس از اسکرمبل کردن یک پازل، اسکرمبل‌کننده باید بررسی کند که پازل به‌درستی اسکرمبل شده است. اگر حالت پازل نادرست باشد، اسکرمبل‌کننده باید آن را اصلاح کند (مثلاً با حل پازل و اعمال مجدد اسکرمبل).
- 4g+) [توصیه] پس از بررسی صحت اسکرمبل، اسکرمبل‌کننده می‌تواند پازل را به یک اسکرمبل‌کننده دیگر بدهد تا دوباره بررسی کند. در این حالت، هر دو اسکرمبل‌کننده شایسته است برگه نتایج را امضا کنند.
    - 4g1) استثناهای زیر اعمال می‌شوند:
        - 4g1a) برای مکعب‌های 6x6x6، 7x7x7 و مگامینکس، اصلاح حالت نادرست پازل الزامی نیست و به تشخیص نماینده WCA بستگی دارد.
        - 4g1b) برای مکعب 5x5x5، اسکرمبل‌کننده شایسته است حالت نادرست پازل را اصلاح کند. اگر اصلاح حالت باعث ایجاد اختلال جدی در برنامه زمان‌بندی مسابقه شود، اصلاح آن الزامی نیست و به تشخیص نماینده WCA بستگی دارد.
        - 4g1b+) [شفاف‌سازی] برای 5x5x5 چشم‌بسته، حالت‌های نادرست پازل همیشه باید اصلاح شوند.
        - 4g1b++) [توصیه] نماینده WCA شایسته است در مورد تصمیم اصلاح یا عدم اصلاح حالت‌های نادرست پازل 5x5x5 با دقت بیشتری عمل کند.
    - 4g2) برای Multi-Blind 3×3×3، پس از اسکرمبل کردن تمام مکعب‌ها، اسکرمبل‌کننده باید تایید کند که هیچ دو مکعبی اسکرمبل یکسان نداشته باشند.


## <article-5><puzzle-defects><puzzledefects> ماده 5: نقص‌های پازل

- 5a) نمونه‌هایی از نقص‌های پازل عبارت‌اند از: جدا شدن بخش‌ها، پیچ‌خوردن قطعه‌ها در جای خود و جدا شدن پیچ‌ها/درپوش‌ها/برچسب‌ها.
- 5b) اگر در طول یک تلاش، نقصی در پازل رخ دهد، شرکت‌کننده می‌تواند انتخاب کند که یا نقص را تعمیر کرده و حل را ادامه دهد، یا تلاش را متوقف کند. شرکت‌کننده مجاز نیست عمداً نقصی در پازل ایجاد کند، مگر برای اصلاح یک نقص قبلی (رجوع کنید به [مقرره 5b3b](regulations:regulation:5b3b) و [مقرره 5b3c](regulations:regulation:5b3c)). نمونه‌هایی از ایجاد عمدی نقص در پازل: برداشتن یک درپوش مرکز، چرخاندن یک قطعه گوشه، کندن برچسب.
    - 5b1) اگر شرکت‌کننده تصمیم بگیرد پازل را تعمیر کند، فقط باید بخش‌های معیوب را تعمیر کند. استفاده از ابزار یا بخش‌های سایر پازل‌ها برای تعمیر پازل اصلی ممنوع است. جریمه: ابطال تلاش (DNF).
    - 5b2) هیچ تعمیر پازلی نباید به شرکت‌کننده در روند حل مزیت بدهد. جریمه: ابطال تلاش (DNF).
    - 5b3) تعمیرات مجاز:
        - 5b3a) اگر بخشی جدا شده یا از جای خود حرکت کرده باشد، شرکت‌کننده می‌تواند آن را سر جای خود بگذارد.
        - 5b3b) اگر شرکت‌کننده پازل را تعمیر کند اما بعداً در حین حل متوجه شود که پازل غیرقابل‌حل است، او می‌تواند حداکثر 4 قطعه را جدا و دوباره سرهم کند تا پازل قابل‌حل شود.
        - 5b3c) اگر پازل غیرقابل‌حل باشد و با چرخاندن یک قطعه گوشه قابل‌حل شود، شرکت‌کننده می‌تواند قطعه گوشه را در جای خود بچرخاند بدون باز کردن پازل. اگر به دلیل نقص پازل چندین قطعه گوشه پیچ‌خورده باشند، شرکت‌کننده می‌تواند آن‌ها را اصلاح کند، به شرطی که تعداد گوشه‌هایی که او اصلاح می‌کند از تعداد گوشه‌هایی که بر اثر نقص پیچ خورده‌اند بیشتر نباشد.
    - 5b4) در مرحله‌ حل با چشم‌بسته (رجوع کنید به [مقرره B4](regulations:regulation:B4))، همه تعمیرات باید در حالی که چشم‌بند زده شده انجام شوند. جریمه: ابطال تلاش (DNF).
    - 5b5) اگر در پایان حل، برخی بخش‌های پازل به‌طور کامل جدا یا به‌طور ناقص در جای خود قرار گرفته باشند، مقررات زیر اعمال می‌شوند:
    - 5b5+) [مثال] نمونه‌هایی از بخش‌های جداشده که همچنان منجر به حالت حل‌شده می‌شوند: یک درپوش مرکز 3x3x3، یک قطعه مرکز مکعب سایز بزرگ، یک قطعه داخلی مکعب سایز بزرگ.
    - 5b5++) [مثال] نمونه‌هایی از بخش‌های جداشده که منجر به DNF می‌شوند: دو درپوش مرکز 3x3x3، دو قطعه مرکز مکعب سایز بزرگ، یک قطعه لبه 3x3x3، یک قطعه لبه‌ 4x4x4 ("بال")، هر ترکیب دو قطعه که هر دو دارای بخش‌های رنگی باشند.
        - 5b5a) اگر یک یا چند بخش‌ بدون وجه رنگی تحت‌تاثیر قرار بگیرند، پازل حل‌شده در نظر گرفته می‌شود.
        - 5b5b) اگر یک بخش‌ با یک وجه رنگی تحت‌تاثیر قرار بگیرد، پازل حل‌شده در نظر گرفته می‌شود.
        - 5b5c) اگر بیش از یک بخش‌ با یک وجه رنگی تحت‌تاثیر قرار بگیرند، پازل حل‌نشده (DNF) محسوب می‌شود.
        - 5b5d) اگر یک یا چند بخش‌ با بیش از یک وجه رنگی تحت‌تاثیر قرار بگیرند، پازل حل‌نشده (DNF) محسوب می‌شود.
        - 5b5e) مقررات [5b5c](regulations:regulation:5b5c) و [5b5d](regulations:regulation:5b5d) بر [5b5a](regulations:regulation:5b5a) و [5b5b](regulations:regulation:5b5b) ارجحیت دارند.
        - 5b5f) اگر یک بخش به‌طور ناقص جدا یا به‌طور کامل در جای خود قرار نگرفته باشد، موقعیت نهایی آن با درنظر گرفتن حالت فعلی پازل نزدیک‌ترین موقعیتی است که طبق مکانیزم پازل باید در آن قرار بگیرد. اگر موقعیت نهایی نشان دهد که قطعه حل شده است، قطعه موردنظر تحت‌تاثیر نقص پازل در نظر گرفته نمی‌شود.
        - 5b5f+) [مثال] یک [ راهنمای تصویری](https://drive.google.com/file/d/15XszaCGNvy3Dk6X6qERzZWZaDH1RH04z/view) برای [مقرره 5b5f](regulations:regulation:5b5f) موجود است.
        - 5b5f++) [مثال] یک لبه در مکعب 4x4x4 ("بال") که در جای خود پیچ خورده است، حل‌شده محسوب می‌شود.
        - 5b5f+++) [مثال] یک گوشه‌ پیچ‌خورده در جای خود در موقعیت معتبر قرار دارد، اما چنین حالتی قطعه را حل‌شده نمی‌کند.
        - 5b5f++++) [شفاف‌سازی] اگر چندین قطعه به‌طور ناقص جدا یا کامل در جای خود قرار نگرفته باشند، موقعیت نهایی آن‌ها یکی‌یکی ارزیابی می‌شود. قطعه‌ای که نزدیک‌ترین موقعیت آزاد را دارد ابتدا بررسی شده و آن موقعیت را اشغال می‌کند، سپس این فرآیند برای قطعات بعدی تکرار می‌شود تا همه‌ قطعات بررسی شوند.
    - 5b6) تعریف: یک بخش، یک یا چند جزء کاملاً متصل از گروهی از اجزای پازل است که در حین عملکرد عادی پازل به هم متصل می‌مانند و نسبت به یکدیگر حرکت نمی‌کنند (مثلاً یک درپوش مرکز 3x3x3، یک نوک پیرامینکس، یک قطعه گوشه‌ 3x3x3 که یک وجه آن جدا شده، یک وجه از یک قطعه گوشه‌ 3x3x3.)
- 5c+) [یادآوری] داشتن نقص پازل برای شرکت‌کننده حقی برای دریافت تلاش اضافی ایجاد نمی‌کند.


## <article-7><environment><environment> ماده 7: محیط

- 7b) تماشاگران باید حداقل 1.5 متر از ایستگاه‌های حل در هنگام استفاده فاصله داشته باشند.
- 7c) نورپردازی محوطه مسابقه باید با دقت ویژه مورد توجه قرار گیرد. نور شایسته است خنثی باشد تا شرکت‌کنندگان بتوانند به‌راحتی رنگ‌های مختلف روی پازل‌ها را تشخیص دهند.
- 7e) محوطه مسابقه باید عاری از دخانیات باشد.
- 7f) ایستگاه حل:
    - 7f1) تعاریف:
        - 7f1a) Stackmat: تایمر Speed Stacks Stackmat به همراه یک مت سازگار با اندازه کامل. برای اندازه‌گیری زمان، باید از تایمرهای نسل 3 Pro، نسل 4 Pro یا نسل 5 Pro استفاده شود.
        - 7f1a+) [شفاف‌سازی] مت با اندازه کامل شایسته است حداقل ابعاد 30 سانتی‌متر (چپ به راست) در 25 سانتی‌متر (جلو به عقب) داشته باشد.
        - 7f1b) مت (زیرانداز): مت Stackmat.
        - 7f1c) تایمر: تایمر Stackmat یا یک کرنومتر (برای تلاش‌های طولانی‌تر).
        - 7f1d) سطح: سطح صاف که Stackmat روی آن قرار می‌گیرد. مت بخشی از سطح محسوب می‌شود. تایمر بخشی از سطح محسوب نمی‌شود.
    - 7f2) تایمر Stackmat باید به مت متصل باشد و روی سطح قرار گیرد، به‌گونه‌ای که تایمر در سمت نزدیک‌تر به شرکت‌کننده روی مت قرار گیرد.
    - 7f3) تیم برگزاری شایسته است تایمرهای Stackmat را برای مقاومت بیشتر در برابر خطاهای رایج تغییر دهد، از جمله سخت‌تر کردن فشار تصادفی روی دکمه‌ها (مثلاً قراردادن حلقه‌های O-شکل در اطراف دکمه‌ها) و محکم‌تر کردن باتری (مثلاً قرار دادن پد در محفظه باتری).
    - 7f4) تایمر نسل 5 Pro باید در حالت 2-پد استفاده شود.
- 7h) اگر شرکت‌کنندگان در طول یک دور همه تلاش‌های خود را در یک ایستگاه ثابت انجام ندهند، محوطه مسابقه باید شامل یک یا چند محوطه انتظار شرکت‌کنندگان باشد. استثنا: دورهایی با تلاش‌های برنامه‌ریزی‌شده‌ انفرادی.
    - 7h2) تعریف: محوطه انتظار شرکت‌کنندگان، محوطه است که در آن گروهی از شرکت‌کنندگان منتظر می‌مانند تا به ایستگاه‌ حل فراخوانده شوند.
    - 7h2+) [افزودنی] شرکت‌کنندگانی که در محوطه انتظار بین تلاش‌های خود منتظر هستند، شایسته نیست قادر باشند پازل‌های شرکت‌کنندگان روی صحنه را مشاهده کنند.


## <article-9><events><events> ماده 9: رشته‌ها

- 9a) WCA مسابقات مربوط به پازل‌های مکانیکی را که با چرخاندن گروهی از قطعات عمل می‌کنند (که به‌طور عمومی "پازل‌های چرخشی" نامیده می‌شوند) برگزار و مدیریت می‌کند.
- 9b) رشته‌های رسمی WCA عبارت‌اند از:
- 9b++) [افزودنی] رشته‌هایی غیر از موارد مشخص‌شده در [مقرره 9b](regulations:regulation:9b) می‌توانند در جریان مسابقه برگزار شوند، اما غیررسمی محسوب می‌شوند و در نتایج رسمی مسابقه درج نخواهند شد.
    - 9b1) مکعب‌های 3x3x3، 2x2x2، 4x4x4، 5x5x5، 3x3x3 یک‌دستی، کلاک، مگامینکس، پیرامینکس، اسکیوب و اسکوئر-1.
        - 9b1a) فرمت کامل دور برای این رشته‌ها: "میانگین از 5".
        - 9b1b) فرمت کات‌آف برای این رشته‌ها: "بهترین از 2" مرحله کات‌آف، برای "میانگین از 5".
    - 9b2) مکعب‌های 6x6x6 و 7x7x7.
        - 9b2a) فرمت کامل دور برای این رشته‌ها: "میانگین از 3".
        - 9b2b) فرمت کات‌آف برای این رشته‌ها: "بهترین از 1" مرحله کات‌آف، برای "میانگین از 3".
    - 9b3) 3x3x3 چشم‌بسته، 4x4x4 چشم‌بسته، 5x5x5 چشم‌بسته.
        - 9b3a) فرمت کامل دور برای این رشته‌ها: "بهترین از 3".
        - 9b3b) برای این رشته‌ها، WCA همچنین رتبه‌بندی‌ها و رکوردهای "میانگین از 3" را بر اساس زمان‌های ثبت‌شده در دورهای "بهترین از 3" به رسمیت می‌شناسد.
        - 9b3b+) [شفاف‌سازی] آمار "میانگین از 3" بر رتبه‌بندی شرکت‌کننده در دور "بهترین از 3" (که بر اساس بهترین نتیجه است) تاثیری ندارد. WCA آن را خارج از فرمت مسابقه به رسمیت می‌شناسد.
    - 9b4) 3x3x3 Fewest Moves.
        - 9b4a) فرمت‌های کامل دور برای این رشته: "بهترین از X" (که X=1 یا 2 است) یا "میانگین از 3".
        - 9b4b) فرمت‌های کات‌آف برای این رشته: "بهترین از 1" مرحله کات‌آف، برای "بهترین از 2" یا "بهترین از X" (که X=1 یا 2 است) مرحله کات‌آف، برای "میانگین از 3".
    - 9b5) 3x3x3 Multi-Blind.
        - 9b5a) فرمت‌های کامل دور برای این رشته: "بهترین از X" (که X=1، 2 یا 3 است).
        - 9b5b) فرمت‌های کات‌آف برای این رشته: "بهترین از X" (که X=1 یا 2 است) مرحله کات‌آف، برای "بهترین از Y" (که Y=2 یا 2 است و Y>X).
- 9f) نتایج یک دور به شکل زیر محاسبه می‌شوند:
    - 9f1) همه نتایج زمان‌گیری شده کمتر از 10 دقیقه (به‌جز 3×3×3 Multi-Blind)، تا صدم ثانیه ثبت و به سمت پایین گرد می‌شوند. همه میانگین‌های کمتر از 10 دقیقه تا نزدیک‌ترین صدم ثانیه گرد می‌شوند.
    - 9f1+) [مثال] اگر تایمر عدد 12.678 را برای یک تلاش نشان دهد، زمان ثبت‌شده 12.67 خواهد بود (اعداد بعد از دو رقم اعشار حذف می‌شوند). داور می‌تواند زمان کامل را روی برگه ثبت کند (و برای اعمال جریمه‌ها از همان دقت استفاده کند)، اما مسئول ثبت نتایج باید آن را برای نتایج رسمی تا دو رقم اعشار کاهش دهد.
    - 9f2) همه نتایج زمان‌گیری شده بیشتر از 10 دقیقه، همچنین تمام زمان‌ها در 3×3×3 Multi-Blind، تا ثانیه ثبت و به سمت پایین گرد می‌شوند. همه میانگین‌های بالای 10 دقیقه تا نزدیک‌ترین ثانیه گرد می‌شوند (برای مثال: X.49 به X و X.50 به X+1 تبدیل می‌شود).
    - 9f2+) [افزودنی] در 3×3×3 Multi-Blind، داور شایسته است تعداد مکعب‌های حل‌شده، تعداد مکعب‌های تلاش‌شده و زمان نهایی را ثبت کند. برای مثال، اگر شرکت‌کننده از 5 مکعب تلاش‌شده، 3 مکعب را در 40 دقیقه و 30 ثانیه حل کند، شایسته است 3/5 40:30 ثبت شود.
    - 9f4) نتیجه یک تلاش در صورتی "DNF" (تمام‌نشده) محسوب می‌شود که تلاش حل‌نشده/تمام‌نشده یا ابطال شده باشد.
    - 9f4+) [شفاف‌سازی] اگر شرکت‌کننده تلاش را با اعلام آمادگی آغاز کرده باشد (رجوع کنید به [مقرره A3b2](regulations:regulation:A3b2)) اما تلاش ابطال شود، نتیجه آن تلاش شایسته است DNF ثبت گردد.
        - 9f4a) اگر شرکت‌کننده آشکارا یک قانون را نقض کند و مشخص باشد که تلاش ابطال می‌شود، داور شایسته است بلافاصله تلاش را متوقف کند. اگر داور مطمئن نباشد یا توقف باعث اختلال شود (مثلاً یک تلاش اضافی باعث تأخیر در مسابقه شود)، شایسته است با نماینده WCA مشورت کند.
    - 9f5) نتیجه یک تلاش "DNS" (شروع‌نشده) محسوب می‌شود اگر شرکت‌کننده واجد شرایط تلاش باشد ولی آن را آغاز نکرده باشد (رجوع کنید به [مقرره A3b2](regulations:regulation:A3b2)).
    - 9f5+) [شفاف‌سازی] اگر شرکت‌کننده اصلاً واجد شرایط تلاش نباشد (مثلاً در دور کات‌آف)، برای آن تلاش هیچ نتیجه‌ای ثبت نمی‌شود.
    - 9f6) در دورهای "بهترین از X"، هر شرکت‌کننده X تلاش دارد. بهترین نتیجه او تعیین‌کننده رتبه در آن دور خواهد بود.
    - 9f7) در دورهای "بهترین از X"، یک DNF یا DNS بدترین نتیجه ممکن محسوب می‌شود.
    - 9f8) در دورهای "میانگین از 5"، هر شرکت‌کننده 5 تلاش دارد. بهترین و بدترین تلاش حذف می‌شوند و میانگین حسابی 3 تلاش باقی‌مانده رتبه او را مشخص می‌کند.
    - 9f9) در دورهای "میانگین از 5"، یک DNF یا DNS مجاز است و به‌عنوان بدترین تلاش محسوب می‌شود. اگر شرکت‌کننده بیش از یک DNF/DNS داشته باشد، نتیجه نهایی او برای آن دور "DNF" خواهد بود.
    - 9f10) در دورهای "میانگین از 3"، هر شرکت‌کننده 3 تلاش دارد. میانگین حسابی 3 تلاش رتبه او را مشخص می‌کند.
    - 9f11) در دورهای "میانگین از 3"، اگر شرکت‌کننده حداقل یک DNF یا DNS داشته باشد، میانگین نهایی او "DNF" خواهد بود.
    - 9f12) در دورهای "بهترین از X"، رتبه‌ها بر اساس بهترین نتیجه شرکت‌کننده تعیین می‌شود. برای مقایسه نتایج از موارد زیر استفاده می‌شود:
        - 9f12a) در نتایج زمان‌دار، زمان کمتر بهتر است.
        - 9f12b) در 3x3x3 Fewest Moves، طول راه‌حل کوتاه‌تر بهتر است.
        - 9f12c) در 3x3x3 Multi-Blind، رتبه‌ها بر اساس تعداد مکعب‌های حل‌شده منهای تعداد مکعب‌های حل‌نشده تعیین می‌شود که عدد بالاتر بهتر است. اگر این اختلاف کمتر از 0 باشد یا تنها 1 مکعب حل شده باشد، تلاش "DNF" محسوب می‌شود. اگر نتایج برابر باشند، زمان کمتر رتبه بهتری دارد. اگر زمان هم برابر باشد، کسی که تعداد مکعب‌های حل‌نشده کمتری دارد، رتبه بهتری می‌گیرد.
    - 9f13) در دورهای "میانگین از 3" و "میانگین از 5"، رتبه‌بندی بر اساس کوچک‌تر بودن نتیجه میانگین انجام می‌شود.
    - 9f14) در دورهای "میانگین از 3" و "میانگین از 5"، اگر دو یا چند شرکت‌کننده میانگین برابر داشته باشند، رتبه آن‌ها بر اساس بهترین تلاش تکی تعیین می‌شود.
    - 9f15) شرکت‌کنندگانی که نتیجه یکسانی در یک دور داشته باشند، رتبه برابر دریافت می‌کنند.
- 9g) یک دور کات‌آف دوری است با یک مرحله کات‌آف "بهترین از X" و یک شرط کات‌آف (مثلاً "بهترین از 2" با شرط کات‌آف اکیداً بهتر از 2 دقیقه). اگر شرکت‌کننده حداقل در یکی از تلاش‌های مرحله کات‌آف خود، شرط کات‌آف را برآورده کند، واجد شرایط تلاش‌های باقی‌مانده خواهد بود. تلاش‌های مرحله کات‌آف در کل دور محاسبه می‌شوند.
- 9i) نتایج مسابقات رسمی WCA باید در رتبه‌بندی جهانی WCA ثبت شوند.
    - 9i1) WCA رکوردهای منطقه‌ای زیر را به رسمیت می‌شناسد: رکورد ملی، رکورد قاره‌ای و رکورد جهانی.
    - 9i2) همه نتایج یک دور مربوط به آخرین روز تقویمی همان دور محسوب می‌شوند. اگر یک رکورد منطقه‌ای در یک روز چند بار شکسته شود، تنها بهترین نتیجه به‌عنوان رکورد رسمی شناخته می‌شود.
    - 9i3) اگر مقررات WCA برای یک رشته تغییر کند، رکوردهای قبلی معتبر باقی می‌مانند تا زمانی که طبق مقررات جدید شکسته شوند.
- 9j) هر رشته در یک مسابقه تنها یک‌بار برگزار می‌شود.
- 9k) همه شرکت‌کنندگان می‌توانند در همه رشته‌های یک مسابقه شرکت کنند، مگر اینکه تیم اعلام مسابقات WCA به‌طور خاص استثنا قائل شود.
- 9l) هر دور باید کامل شود تا دور بعدی همان رشته آغاز شود. استثنا: تلاش‌های اضافی ممکن است در هر زمان برای جایگزینی یک تلاش نامعتبر داده شوند.
    - 9l1) یک تلاش زمانی نامعتبر محسوب می‌شود که نیاز به تلاش اضافی داشته باشد.
    - 9l1+) [شفاف‌سازی] نتیجه DNF معمولاً نتیجه‌ای معتبر محسوب می‌شود. تلاش اضافی نباید در صورت استفاده از پازل غیرمجاز (که بعد از پایان دور کشف می‌شود) داده شود (رجوع کنید به [مقرره 3k2a](regulations:regulation:3k2a)).
    - 9l1++) [مثال] نمونه‌های تلاش نامعتبر: یک اسکرمبل اشتباه یا تلاش‌هایی که نتایج آن‌ها از دست رفته باشد (مثلاً برگه نتایج گم شده).
- 9m) هر رشته حداکثر 4 دور می‌تواند داشته باشد.
    - 9m1) دورهایی با 99 یا کمتر شرکت‌کننده، حداکثر 2 دور بعدی دارند.
    - 9m2) دورهایی با 15 یا کمتر شرکت‌کننده، حداکثر 1 دور بعدی دارند.
    - 9m3) دورهایی با 7 یا کمتر شرکت‌کننده، نباید هیچ دور بعدی داشته باشند.
- 9o) دورهای کات‌آف هنگام شمارش تعداد دورهای هر رشته، یک دور محسوب می‌شوند.
- 9p) اگر یک رشته چند دور داشته باشد:
    - 9p1) دست‌کم 25٪ شرکت‌کنندگان باید بین دورهای متوالی همان رشته حذف شوند.
    - 9p2) شرکت‌کنندگان صعودکننده باید بر اساس رتبه (مثلاً بهترین X نفر) یا بر اساس نتیجه (مثلاً همه کسانی که بهتر از X بودند) انتخاب شوند.
    - 9p2+) [شفاف‌سازی] منظور از نتیجه، همان تک‌رکورد یا میانگین تعیین‌کننده رتبه دور است.
        - 9p2a) شرایط صعود باید پیش از شروع دور اعلام شوند و شایسته نیست پس از آغاز آن تغییر کنند. هر تغییری باید به تشخیص نماینده WCA و با در نظر گرفتن عدالت صورت گیرد.
        - 9p2b) استثنا: در مسابقات ملی یا قاره‌ای، تیم برگزاری می‌تواند شرایط صعود را تغییر دهد تا تعداد محدودی جایگاه برای نمایندگان همان منطقه محفوظ بماند (حداکثر 8 جایگاه یا 50٪، هرکدام کمتر باشد).
        - 9p2b+) [افزودنی] اگر تعداد نمایندگان منطقه کمتر از تعداد جایگاه‌های محفوظ باشد، جایگاه‌های خالی به بهترین شرکت‌کنندگان از هر منطقه‌ای تعلق می‌گیرد.
        - 9p2b++) [افزودنی] اگر مسابقه هم‌زمان "جهانی" و "قاره‌ای" و/یا "ملی" باشد، این استثنا اعمال نمی‌شود. اگر مسابقه هم‌زمان "قاره‌ای" و "ملی" باشد، تنها برای نمایندگان قاره جایگاه محفوظ می‌توان گذاشت.
        - 9p2b+++) [توصیه] هرگونه استفاده از جایگاه‌های محفوظ شایسته است پیش از مسابقه به‌طور شفاف اعلام شود.
    - 9p3) اگر یک شرکت‌کننده واجد شرایط انصراف دهد، جای او به بهترین شرکت‌کننده غیرصعودی از دور قبلی داده می‌شود.
    - 9p3+) [شفاف‌سازی] اگر شرکت‌کننده جایگزین نیز انصراف دهد، نفر بعدی جای او را می‌گیرد.
    - 9p4) شرکت‌کننده‌ای که فقط نتایج DNF یا DNS داشته باشد، مجاز به صعود نیست.
- 9q+) [توصیه] هر رشته و هر دور شایسته است حداقل 2 شرکت‌کننده داشته باشد.
- 9s) هر دور هر رشته‌ای باید محدودیت زمانی داشته باشد (رجوع کنید به [مقرره A1a](regulations:regulation:A1a)).
- 9t) اگر پس از پایان مسابقه، تغییری در نتایج یک شرکت‌کننده رخ دهد (مثلاً اشتباه در ثبت نتایج یا جریمه عطف به ماسبق)، به‌طوری‌که شرکت‌کننده شایسته نبود به دور بعدی صعود می‌کرد (یا اجازه شرکت در آن دور را نداشت)، تمام نتایج این شرکت‌کننده برای تمام دورهای بعدی باید حذف شود (رجوع کنید به [مقرره 9u](regulations:regulation:9u)).
- 9t+) [شرح] به دلیل بندهای [9t1](regulations:regulation:9t1) و [9t2](regulations:regulation:9t2)، ممکن است به نظر برسد که یک دور با مقررات [9p1](regulations:regulation:9p1)، [9m1](regulations:regulation:9m1)، [9m2](regulations:regulation:9m2) یا [9m3](regulations:regulation:9m3) هم‌خوانی ندارد. اما تغییر برای رعایت این مقررات باعث آسیب به شرکت‌کنندگان بی‌تقصیر می‌شود؛ بنابراین نتایج باید همان‌طور باقی بمانند.
- 9t++) [افزودنی] اگر تغییر نتایج در طول مسابقه رخ دهد، این قانون نیز اعمال می‌شود. در این حالت بندهای [9t1](regulations:regulation:9t1)، [9t2](regulations:regulation:9t2) و [9t3](regulations:regulation:9t3) شایسته است به تشخیص نماینده WCA رعایت شوند.
    - 9t1) اگر این تغییر باعث شود یک دور با بند [مقرره 9p1](regulations:regulation:9p1) ناسازگار شود، نتایج سایر شرکت‌کنندگان نباید حذف شوند.
    - 9t2) اگر این تغییر باعث شود با بندهای [مقرره 9m1](regulations:regulation:9m1)، [9m2](regulations:regulation:9m2) یا [9m3](regulations:regulation:9m3) ناسازگار شود، دورهای بعدی نباید حذف شوند.
    - 9t3) اگر هرگونه تغییری در نتیجه یک شرکت‌کننده رخ دهد، به‌طوری‌که شرکت‌کننده دیگری شایسته نبود به دور بعدی صعود می‌کرد، نتیجه شرکت‌کننده دوم نباید حذف شود.
    - 9t3+) [مثال] فرض کنید شرکت‌کننده A میانگین 10.00 و شرکت‌کننده B میانگین 10.05 در دور اول داشته باشند، و بنابراین A به فینال برود ولی B نه. اگر بعداً مشخص شود که B میانگین 9.95 داشته (و شایسته بود به‌جای A صعود می‌کرد)، باز هم A نتیجه خود در فینال را حفظ می‌کند.
- 9u) یک مسابقه زمانی پایان‌یافته محسوب می‌شود که همه شرایط زیر هم‌زمان برآورده شوند:
- 9u+) [افزودنی] در مسابقاتی با چند مکان فیزیکی (یعنی، "مسابقات هم‌زمان 3×3×3 Fewest Moves")، این شرایط باید در همه مکان‌ها برآورده شود.
    - 9u1) همه دورهای برنامه‌ریزی‌شده در وب‌سایت WCA کامل شده باشند.
    - 9u2) نماینده WCA پایان مسابقه را اعلام کرده باشد. اگر او این کار را نکند، یکی از شرایط زیر جایگزین اعلام پایان می‌شود (هرکدام زودتر رخ دهد):
    - 9u2+) [توصیه] نماینده WCA شایسته است پایان مسابقه را به‌طور رسمی اعلام کند (مثلاً پیش از مراسم اختتامیه).
        - 9u2a) همه نمایندگان WCA برای همیشه سالن مسابقه را ترک کنند.
        - 9u2b) آخرین روز تقویمی مسابقه به پایان برسد.
        - 9u2b+) [افزودنی] روز پایانی مسابقه بر اساس زمان محلی محل برگزاری تعیین می‌شود.


## <article-10><solved-state><solvedstate> ماده 10: حالت حل‌شده

- 10b) تنها حالت نهایی پازل پس از توقف تایمر در نظر گرفته می‌شود.
- 10c) پازل می‌تواند در پایان حل، در هر جهتی قرار داشته باشد.
- 10d) تمام بخش‌های پازل باید به‌صورت فیزیکی به پازل متصل بوده و به‌طور کامل در محل موردنظر خود قرار گرفته باشند. استثنا: رجوع کنید به [مقرره 5b5](regulations:regulation:5b5).
- 10e) یک پازل زمانی حل‌شده محسوب می‌شود که تمام بخش‌های رنگی آن دوباره در کنار هم قرار گرفته و تمامی بخش‌ها در محدوده مجاز مشخص‌شده در زیر، هم‌تراز باشند:
    - 10e1) اگر هر دو بخش مجاور (مثلاً دو لایه موازی و کنار هم یک مکعب) بیش از حد مجاز مشخص‌شده در [مقرره 10f](regulations:regulation:10f) و ناتراز باشند، پازل به‌گونه‌ای در نظر گرفته می‌شود که یک حرکت اضافی برای حل کامل نیاز دارد. (رجوع کنید به "Outer Block Turn Metric" در [ماده 12](regulations:article:12)).
    - 10e1+) [شفاف‌سازی] در پازل اسکوئر-1 به دلیل تغییر شکل هندسی آن، معیار ناترازی تعریف‌شده در [مقرره 10f4](regulations:regulation:10f4) i با معیار نشانه‌گذاری مورد استفاده در برنامه اسکرمبل که در [مقرره 12c4](regulations:regulation:12c4) آمده است، متفاوت است.
    - 10e2) اگر هیچ حرکت اضافه‌ای برای رسیدن به حالت حل‌شده نیاز نباشد، پازل بدون جریمه حل‌شده محسوب می‌شود.
    - 10e3) اگر تنها یک حرکت موردنیاز باشد، پازل حل‌شده با جریمه زمانی (+2 ثانیه) در نظر گرفته می‌شود.
    - 10e4) اگر بیش از یک حرکت موردنیاز باشد، پازل حل‌نشده (DNF) محسوب می‌شود.
- 10f) حدود مجاز ناترازی برای پازل‌ها:
- 10f+) [شرح] حدود ناترازی به‌گونه‌ای انتخاب شده‌اند که مرز طبیعی میان حالت بدون جریمه و حالتی که یک حرکت تا حل فاصله دارد را مشخص کنند.
    - 10f1) مکعب‌های NxNxN: حداکثر 45 درجه.
    - 10f2) مگامینکس: حداکثر 36 درجه.
    - 10f3) پیرامینکس و اسکیوب: حداکثر 60 درجه.
    - 10f4) اسکوئر-1: حداکثر 45 درجه (U/D) یا 90 درجه (/).
    - 10f4+) [شفاف‌سازی] هنگام شمارش حرکات در صورت وجود ناترازی در پایان حل، X و Y به‌طور جداگانه در نظر گرفته می‌شوند. مثال: (5، 1) یک ناترازی محسوب می‌شود، در حالی که (5، 5) دو ناترازی در نظر گرفته می‌شود.
- 10h) پازل‌هایی که در این ماده مشخص نشده‌اند، بر اساس تعریف پذیرفته‌شده عمومی از حالت حل‌شده آن پازل داوری می‌شوند.
    - 10h1) حالت حل‌شده‌ پازل کلاک زمانی محقق می‌شود که هر هجده ساعت داخلی روی عدد ساعت 12 قرار گیرند.
    - 10h1+) [افزودنی] حالت حل‌شده‌ پازل کلاک تحت تاثیر شل بودن یا جدا شدن کلاهک‌های پین قرار نمی‌گیرد.
        - 10h1a) صفحه ساعت‌های داخلی که به‌طور واضح به یک نشانگر ساعت خاص اشاره نمی‌کنند، به نزدیک‌ترین نشانگر ساعت در نظر گرفته می‌شوند.


## <article-11><incidents><incidents> ماده 11: حوادث

- 11a) حوادث شامل موارد زیر هستند:
    - 11a1) اجرای نادرست رویه‌های رشته توسط مسئولان یا شرکت‌کنندگان.
    - 11a2) تداخل یا وقفه در تاسیسات (مثلاً قطعی برق یا فعال شدن آژیر اضطراری).
    - 11a3) خرابی تجهیزات.
- 11b)  در صورت وقوع حادثه، نماینده‌ WCA مسیر اقدام بی‌طرفانه و مناسب را تعیین می‌کند.
- 11d) اگر مقررات WCA به‌طور کامل شفاف نباشند یا حادثه در مقررات پوشش داده نشده باشد، نماینده‌ WCA باید تصمیمی بر اساس اصول جوانمردی ورزشی اتخاذ کند (همچنین رجوع کنید به [مقرره 11e3](regulations:regulation:11e3)).
- 11e) نماینده‌ WCA می‌تواند به یک شرکت‌کننده یک تلاش اضافی بدهد تا جایگزین تلاشی شود که تحت تاثیر حادثه قرار گرفته است. شرکت‌کننده شایسته در زمان وقوع حادثه، به‌صورت شفاهی یا کتبی به داور و نماینده‌ WCA اعتراض کند و پیش از پایان تلاش اصلی، درخواست خود را اعلام نماید تا واجد شرایط تلاش اضافی باشد. اعتراض، تضمینی برای دریافت تلاش اضافی نیست.
- 11e+) [شفاف‌سازی] از آنجا که اعتراض تضمین‌کننده‌ دریافت تلاش اضافی نیست، شرکت‌کننده می‌تواند تایمر را در حین اعتراض روشن نگه دارد و در هنگام مناسب، حل را ادامه دهد.
- 11e++) [توصیه] نماینده‌ WCA شایسته است دلیل/دلایل تلاش اضافی را ثبت کند (مثلاً در پشت برگه نتایج).
- 11e+++) [توصیه] نماینده‌ WCA شایسته است در اعطای تلاش اضافی پس از پایان حل، با دقت بیشتری تصمیم بگیرد. این تلاش شایسته است در شرایط استثنایی داده شود.
- 11e++++) [یادآوری] تلاش آن زمان پایان می‌یابد که شرکت‌کننده نتیجه ثبت‌شده را بررسی کرده و برگه نتایج را امضا کند (رجوع کنید به [مقرره A7c](regulations:regulation:A7c)).
- 11e+++++) [افزودنی] اگر نماینده‌ WCA در طول مسابقه فرصت بررسی ادعا را نداشته باشد، شایسته است یک تلاش اضافی موقت به شرکت‌کننده بدهد.
- 11e++++++) [افزودنی] یک تلاش اضافی به زمانی نسبت داده می‌شود که تلاش اصلی انجام شده است. مثال: اگر یک دور در 21 ژانویه برنامه‌ریزی شده بود و تلاش اضافی در 22 ژانویه انجام شود، این تلاش اضافی به تاریخ 21 ژانویه در نظر گرفته می‌شود.
- 11e+++++++) [توصیه] اگر یک تلاش اضافی برای یک مرحله پس از پایان مرحله‌ بعدی داده شود و این تلاش اضافی باعث شود که شرکت‌کننده واجد شرایط صعود به مرحله‌ بعدی شود، در این صورت شرکت‌کننده به تشخیص نماینده‌ WCA شایسته نیست در مرحله‌ بعدی شرکت کند.
    - 11e1) اگر به یک شرکت‌کننده تلاش اضافی داده شود، باید با توالی اسکرمبل متفاوت اسکرمبل شود. این توالی اسکرمبل باید توسط نسخه رسمی و فعلی برنامه اسکرمبل WCA تولید شود (رجوع کنید به [مقرره 4b](regulations:regulation:4b)).
    - 11e1+) [یادآوری] تلاش اضافی باید با یک توالی اسکرمبل بدون تغییر و تولیدشده توسط برنامه رسمی اسکرمبل، اسکرمبل شود. (رجوع کنید به [مقرره 4b](regulations:regulation:4b)، [مقرره 4b+](regulations:regulation:4b+)).
    - 11e2) تلاش اضافی شایسته است بلافاصله پس از تلاشی که باعث آن شده انجام شود و جایگزین تلاش اصلی با شماره‌گذاری عادی گردد.
    - 11e2+) [افزودنی] اگر خود تلاش اضافی هم باعث تلاش اضافی دیگری شود، شرکت‌کننده شایسته است تلاش‌ها را ادامه دهد تا یک تلاش معتبر جایگزین تلاش اصلی شود.
    - 11e2++) [مثال] فرض کنید شرکت‌کننده 5 تلاش اصلی دارد و تلاش شماره 2 باعث تلاش اضافی می‌شود. او شایسته است تلاش‌های اضافی را ادامه دهد تا یکی از آنها معتبر باشد و جایگزین تلاش شماره 2 گردد. اگر تلاش دیگری هم باعث تلاش اضافی شود، همان روند تکرار می‌شود.
    - 11e3) اگر مشخص نباشد که حادثه شایسته است منجر به تلاش اضافی شود یا نه، شرکت‌کننده ممکن است یک تلاش اضافی موقت دریافت کند که فقط در صورت تایید بعدی معتبر خواهد بود (مثلاً با تصمیم کمیته مقررات WCA).
- 11f) تصمیمات درباره یک حادثه می‌تواند با شواهد ویدیویی، تصویری یا صوتی پشتیبانی شود، به تشخیص نماینده‌ WCA.
    - 11f1) ویدیو و شواهد مشابه شایسته است در زمان واقعی بررسی شوند. استثنا: تحلیل صحنه به صحنه یا حرکت آهسته فقط در شرایط زیر مجاز است:
    - 11f1+) [توصیه] اگر نیاز به تحلیل حرکت آهسته یا صحنه به صحنه باشد، شایسته است با کمیته مقررات WCA مشورت شود.
        - 11f1a) نتیجه تکی یک رکورد منطقه‌ای باشد یا رکورد شخصی در میان 50 رکورد برتر جهان ثبت شود.
        - 11f1b) میانگین نتیجه بخشی از یک رکورد منطقه‌ای باشد یا رکورد شخصی در میان 50 رکورد برتر جهان ثبت شود.
        - 11f1c) نتیجه در دور نهایی قهرمانی ملی، قاره‌ای یا جهانی به دست آمده باشد.
        - 11f1d) برای پشتیبانی از حذف یک جریمه که توسط داور یا نماینده WCA تعیین شده رجوع کنید به [مقرره 11f2a](regulations:regulation:11f2a).
    - 11f2) شواهد به دست آمده از تحلیل حرکت آهسته یا صحنه به صحنه فقط برای تصمیمات زیر قابل استفاده هستند:
        - 11f2a) حذف یک جریمه که در ابتدا توسط داور یا نماینده‌ WCA داده شده.
        - 11f2b) اعمال جریمه مطابق [مقرره A3c1](regulations:regulation:A3c1)، [مقرره A4b](regulations:regulation:A4b) یا [مقرره A4b1](regulations:regulation:A4b1).
        - 11f2c) بررسی تقلب (رجوع کنید به [مقرره 2k](regulations:regulation:2k)).
- 11g) نماینده‌ WCA باید مطمئن شود مقررات (چاپی، دیجیتال یا اینترنتی) برای مسئولان و شرکت‌کنندگان جهت مشورت در حوادث در دسترس باشد.
- 11h) نماینده‌ WCA می‌تواند با در نظر گرفتن شدت موقعیت و بهترین اقدام ممکن، از شرکت‌کنندگانی که به‌طور جدی [مقرره 2k3](regulations:regulation:2k3) را نقض کرده‌اند بخواهد سالن مسابقه را ترک کنند. در صورت امتناع، ممکن است اقدامات انضباطی در WCA علیه آنها اعمال شود.
- 11i) اگر مشخص شود پازل یک شرکت‌کننده پس از پایان حل به‌طور صحیح اسکرمبل نشده بوده، مقررات زیر اعمال می‌شوند:
    - 11i1) در موارد زیر باید یک تلاش اضافی جایگزین تلاش تحت تاثیر قرار گیرد. در غیر این صورت، نتیجه DNS محسوب می‌شود:
    - 11i1+) [توصیه] پازل‌هایی که انتظار می‌رود شامل این شرایط باشند، شایسته است قبل از ارسال به یک شرکت‌کننده، توسط یک اسکرمبل‌کننده دوم بررسی شوند. (رجوع کنید به [مقرره 4g+](regulations:regulation:4g+)).
        - 11i1a) نتیجه تکی، یک رکورد منطقه‌ای باشد یا رکورد شخصی در 50 رکورد برتر جهان.
        - 11i1b) میانگین بخشی از رکورد منطقه‌ای باشد یا رکورد شخصی در 50 رکورد برتر جهان.
        - 11i1c) نتیجه در دور نهایی قهرمانی ملی، قاره‌ای یا جهانی.
        - 11i1d) نتیجه با تعداد حرکاتی کمتر از حد تعیین‌شده در [مقرره 4b3](regulations:regulation:4b3) به دست آمده باشد.
        - 11i1e) استثنا: برای مکعب‌های 5x5x5، 6x6x6، 7x7x7، مگامینکس و 3x3x3 Multi-Blind تحت شرایط ذکر شده در بالا، تلاش اضافی الزامی نیست.
    - 11i2) در سایر موارد، نتیجه می‌تواند معتبر بماند. استثنا: نماینده‌ WCA می‌تواند در صورت لزوم، تلاش اضافی اعطا کند اگر این کار نتیجه‌ عادلانه‌تری ایجاد کند. مثال: اگر اسکرمبل اشتباه بسیار ساده باشد و شرکت‌کننده رکورد جدیدی ثبت کند، یا بر روی سکو تاثیر بگذارد یا عمداً اشتباه اسکرمبل شده باشد.
    - 11i2+) [توصیه] اگر نماینده‌ WCA مطمئن نباشد اسکرمبل اشتباه نتیجه‌ ناعادلانه ایجاد کرده یا نه، شایسته است یک تلاش اضافی موقت داده شود.
    - 11i2++) [یادآوری] اگرچه نتایج تکی بر روی اسکرمبل اشتباه ممکن است معتبر بماند، اما نماینده‌ WCA باید مطمئن شود که این اتفاق رایج نشود.
        - 11i2a) اگر تلاش اضافی نتیجه عادلانه‌تری ایجاد کند، تلاش اصلی نامعتبر است (رجوع کنید به [مقرره 9l](regulations:regulation:9l)).
        - 11i2b) اگر تلاش اضافی برای اسکرمبل اشتباه که منجر به نتیجه ناعادلانه می‌شود داده نشود (مثلاً به دلیل کشف پس از مسابقه)، نتیجه DNS خواهد بود.
- 11j) اگر یک شرکت‌کننده به‌اشتباه یک اسکرمبل که قبلاً دریافت کرده است (یعنی، اسکرمبل تکراری) بگیرد، مقررات زیر اعمال می‌شوند:
    - 11j1) اگر شرکت‌کننده در زمان بررسی متوجه تکراری بودن اسکرمبل شود، شایسته است حل خود را متوقف کرده و بدون هیچ حرکتی، نماینده‌ WCA را فرا بخواند. شرکت‌کننده شایسته نیست به دلیل گزارش اشتباه اسکرمبل تکراری از روی حسن نیت، به تشخیص نماینده WCA، جریمه شود.
    - 11j2) اگر خطا در طول گروه کشف شود، نماینده‌ WCA شایسته است تلاش کند اسکرمبل صحیح را بدهد. اگر مطمئن نباشد، شایسته است تلاش اضافی اعطا کند.
    - 11j3) اگر خطا در طول مسابقه اما پس از گروه کشف شود، تلاش از دست‌رفته باید با یک تلاش اضافی جایگزین شود.
    - 11j3+) [یادآوری] توالی اسکرمبل تلاش اضافی نباید از گروه قبلی گرفته شده باشد.
    - 11j4) اگر خطا تنها پس از پایان مسابقه کشف شود، نتیجه DNS خواهد بود.


## <article-12><notation><notation> ماده 12: نشانه‌گذاری

- 12a) نشانه‌گذاری مکعب‌های NxNxN:
    - 12a1) حرکات وجه (لایه بیرونی):
        - 12a1a) در جهت ساعتگرد، 90 درجه: F (وجه جلو)، B (وجه عقب)، R (وجه راست)، L (وجه چپ)، U (وجه بالا)، D (وجه پایین).
        - 12a1b) در جهت پادساعتگرد، 90 درجه: F'، B'، R'، L'، U'، D'.
        - 12a1c) 180 درجه: F2، B2، R2، L2، U2، D2.
    - 12a2) حرکات بلوک بیرونی (حرکت همزمان لایه بیرونی به همراه لایه‌های داخلی مجاور). برای هر کدام از حرکات تعریف‌شده زیر، n تعداد کل لایه‌هایی است که حرکت داده می‌شوند، که باید در محدوده 1 < n < N باشد (که N تعداد لایه‌ها در پازل است). اگر n ذکر نشود، مقدار پیش‌فرض n=2 در نظر گرفته می‌شود.
    - 12a2+) [شفاف‌سازی] برای مثال، هر دو نماد Rw و 2Rw برای یک حرکت روی مکعب 3×3×3 معتبر هستند. اما 1Rw برای هیچ مکعبی معتبر نیست و 3Rw برای مکعب 2×2×2 و 3×3×3 معتبر نیست (ولی برای مکعب 4×4×4 و بزرگ‌تر معتبر است).
        - 12a2a) در جهت ساعتگرد، 90 درجه: nFw، nBw، nRw، nLw، nUw، nDw.
        - 12a2b) در جهت پادساعتگرد، 90 درجه: nFw'، nBw'، nRw'، nLw'، nUw'، nDw'.
        - 12a2c) 180 درجه: nFw2، nBw2، nRw2، nLw2، nUw2، nDw2.
    - 12a4) چرخش‌ها (کل پازل):
        - 12a4a) در جهت ساعتگرد، 90 درجه: x (همان جهت R یا L')، y (همان جهت U یا D')، z (همان جهت F یا B').
        - 12a4b) در جهت پادساعتگرد، 90 درجه: x' (همان جهت R' یا L)، y' (همان جهت U' یا D)، z' (همان جهت F' یا B).
        - 12a4c) 180 درجه: x2، y2، z2.
    - 12a5) Outer Block Turn Metric (OBTM) تعریف می‌شود به عنوان:
        - 12a5a) هر حرکت از نوع حرکات وجه یا حرکات بلوک بیرونی برابر با 1 حرکت محسوب می‌شود.
        - 12a5b) هر حرکت از نوع چرخش‌‌ها برابر با 0 حرکت محسوب می‌شود.
    - 12a6) Execution Turn Metric (ETM) تعریف می‌شود به عنوان: هر حرکت از نوع حرکات وجه، حرکات بلوک بیرونی و چرخش‌‌ها برابر با 1 حرکت محسوب می‌شود.
- 12c) نشانه‌گذاری برای اسکوئر-1:
    - 12c1) حرکات به‌صورتی اعمال می‌شوند که یکی از دو سطح کوچک لایه‌ میانی در سمت چپ وجه جلویی باشد.
    - 12c2) (X، Y) به معنی: لایه‌ بالایی X بار 30 درجه ساعتگرد بچرخد، لایه‌ پایینی Y بار 30 درجه ساعتگرد بچرخد. X و Y باید اعداد صحیح بین -5 تا 6 باشند و هر دو نمی‌توانند همزمان 0 باشند.
    - 12c3) "/" به معنی: نیمه‌ راست کل مکعب 180 درجه بچرخد.
    - 12c4) معیار شمارش حرکت در اسکوئر-1: هر (X، Y) یک حرکت محسوب می‌شود و "/" نیز یک حرکت محسوب می‌شود.
- 12d) نشانه‌گذاری برای مگامینکس (فقط برای اسکرمبل):
    - 12d1) حرکات وجه:
        - 12d1a) در جهت ساعتگرد، 72 درجه: U (وجه بالا).
        - 12d1b) در جهت پادساعتگرد، 72 درجه: U' (وجه بالا).
    - 12d2) حرکات دیگر زمانی که 3 قطعه‌ بالایی سمت چپ پازل ثابت نگه داشته شوند:
        - 12d2c) در جهت ساعتگرد، 144 درجه‌ کل پازل به‌جز لایه 3 قطعه‌ بالایی سمت چپ: R++ (لایه‌های عمودی)، D++ (لایه‌های افقی).
        - 12d2d) در جهت پادساعتگرد، 144 درجه‌ کل پازل به‌جز لایه 3 قطعه‌ بالایی سمت چپ: R-- (لایه‌های عمودی)، D-- (لایه‌های افقی).
- 12e) نشانه‌گذاری برای پیرامینکس:
    - 12e1) پازل به‌گونه‌ای نگه داشته می‌شود که وجه پایین کاملاً افقی باشد و وجه جلو روبه‌روی فرد حل‌کننده باشد.
    - 12e2) در جهت ساعتگرد، 120 درجه: U (دو لایه‌ بالا)، L (دو لایه‌ چپ)، R (دو لایه‌ راست)، B (دو لایه‌ عقب)، u (راس بالا)، l (راس چپ)، r (راس راست)، b (راس عقب).
    - 12e3) در جهت پادساعتگرد، 120 درجه: U'، L'، R'، B'، u'، l'، r'، b'.
- 12g) نشانه‌گذاری برای کلاک:
    - 12g1) پازل طوری قرار داده می‌شود که ساعت 12 در بالا باشد و هر یک از طرفین در جلو.
    - 12g2) بالا بردن پین‌ها: UR (بالا-راست)، DR (پایین-راست)، DL (پایین-چپ)، UL (بالا-چپ)، U (هر دو بالا)، R (هر دو راست)، D (هر دو پایین)، L (هر دو چپ)، ALL (همه).
    - 12g3) چرخاندن یک چرخ در کنار پین بالا و سپس پایین آوردن تمام پین‌ها: X+ (X حرکت ساعتگرد)، X- (X حرکت پادساعتگرد).
    - 12g3+) [یادآوری] چون توالی اسکرمبل کلاک همیشه با یک حرکت X+ یا X- تمام می‌شود، در پایان اسکرمبل همه‌ پین‌ها پایین آورده می‌شوند.
    - 12g4) چرخاندن کل پازل به‌گونه‌ای که ساعت 12 بالا بماند و سپس پایین آوردن همه‌ پین‌ها: y2.
- 12h) نشانه‌گذاری برای اسکیوب:
    - 12h1) پازل طوری نگه داشته می‌شود که سه وجه کاملاً دیده شوند و وجه بالا در بالاترین موقعیت باشد.
    - 12h2) در جهت ساعتگرد، 120 درجه: R (لایه اطراف راس پایین-راست جلویی)، U (لایه اطراف راس بالایی جلویی)، L (لایه اطراف راس پایین-چپ جلویی)، B (لایه اطراف راس پشتی که دیده نمی‌شود).
    - 12h3) در جهت پادساعتگرد، 120 درجه: R'، U'، L'، B'.
- 12i) تعریف: هر تغییر در حالت پازل طبق نشانه‌گذاری فوق، یک حرکت محسوب می‌شود، حتی اگر شامل ناترازی‌های بیش از حد مجاز در [مقرره 10f](regulations:regulation:10f) باشد.
- 12i+) [شفاف‌سازی] چرخش‌ها حالت پازل را تغییر نمی‌دهند.
    - 12i1) استثنا: در پازل کلاک، فقط تغییر موقعیت صفحه‌ ساعت‌های داخلی به‌عنوان حرکت حساب می‌شوند؛ تغییر حالت پین‌ها حرکت محسوب نمی‌شود.


## <article-A><speedsolving><speedsolving> ماده A: حل سرعتی

- A1) تلاش‌های حل سرعتی باید طبق مراحل زیر انجام شوند.
    - A1a)  تیم برگزاری باید برای هر دور، دست‌کم یک نوع محدودیت زمانی (محدودیت زمان برای هر تلاش و/یا محدودیت زمان تجمعی) اعمال کند.
    - A1a+) [شفاف‌سازی] اگر هر دو نوع محدودیت اعمال شوند، محدودیت زمان هر تلاش نباید بیشتر از محدودیت زمان تجمعی باشد.
        - A1a1) محدودیت زمانی پیش‌فرض برای هر تلاش در یک دور، 10 دقیقه است. با این حال تیم برگزاری می‌تواند محدودیت زمانی بیشتر یا کمتری برای هر تلاش اعلام کند. در این صورت، این محدودیت باید برای تمام تلاش‌های آن دور یکسان باشد.
        - A1a2) به‌جز در رشته‌های 3x3x3 Fewest Moves و 3x3x3 Multi-Blind، تیم برگزاری می‌تواند محدودیت زمان تجمعی تعریف کند. این محدودیت می‌تواند برای تمام تلاش‌های یک دور (مثلاً 3 تلاش با محدودیت زمان تجمعی 20 دقیقه) یا ترکیبی از تلاش‌های دورهای مختلف در رشته‌های متفاوت اعمال شود. در این حالت، محدودیت زمانی برای یک تلاش مشخص، برابر است با محدودیت زمان هر تلاش یا محدودیت زمان تجمعی منهای مجموع زمان تلاش‌های قبلی (رجوع کنید به [مقرره A1a5](regulations:regulation:A1a5))، هر کدام که کمتر باشد. هر دور می‌تواند حداکثر یک محدودیت زمان تجمعی داشته باشد.
        - A1a2+) [افزودنی] در صورت وجود محدودیت زمان تجمعی، داور باید زمان ثبت‌شده‌ اصلی برای تلاش‌های DNF را در برگه نتایج درون پرانتز وارد کند، مثلاً "DNF (1:02.27)".
        - A1a2++) [مثال] اگر یک دور تنها محدودیت زمان تجمعی 30 دقیقه داشته باشد و نتایج دو تلاش اول یک شرکت‌کننده 6:00 و DNF (10:00) باشند، آنگاه محدودیت زمان تلاش سوم برابر است با 30:00 - 6:00 - 10:00 = 14:00. در این مثال، فقط نتیجه نهایی هر تلاش لحاظ می‌شود. بنابراین تلاش سوم با زمان 13:59 (بدون جریمه) معتبر است (رجوع کنید به [مقرره 9f2](regulations:regulation:9f2))، ولی 13:59 + 2 = 14:01 معتبر نیست.
        - A1a2+++) [افزودنی] اگر نتیجه‌ یک تلاش قابل دسترس نباشد (مثلاً تایمر ریست شده باشد)، داور شایسته است با مشورت نماینده WCA زمان تقریبی آن تلاش را برآورد کند. این زمان به محدودیت زمان تجمعی افزوده می‌شود، اما به عنوان نتیجه رسمی ثبت نمی‌شود.
        - A1a2++++) [مثال] اگر محدودیت زمان تجمعی 20 دقیقه و محدودیت زمان هر تلاش 8 دقیقه باشد و نتایج دو تلاش اول 7:00 و 7:30 باشند، آنگاه محدودیت زمان برای تلاش سوم برابر است با حداقل  5:30 (محاسبه شده به صورت 20:00 - 7:00 - 7:30) و 8:00، یعنی، 5:30.
        - A1a2+++++) [شفاف‌سازی] اگر شرکت‌کننده به محدودیت زمان تجمعی برسد، نتیجه‌ همه تلاش‌های باقیمانده‌ آن دور به صورت DNS ثبت می‌شود.
        - A1a2++++++) [شفاف‌سازی] اگر محدودیت زمان تجمعی برای ترکیبی از دورها در رشته‌های مختلف اعمال شود، ترتیب تلاش‌ها همان ترتیبی است که در محاسبه محدودیت زمان تجمعی لحاظ می‌شود.
        - A1a3) تمام محدودیت‌های زمانی باید پیش از مسابقه اعلام شوند و شایسته نیست پس از شروع دور تغییر کنند، مگر با تصمیم نماینده WCA، که باید عدالت رقابت را مد نظر قرار دهد.
        - A1a3+) [یادآوری] تیم برگزاری و نماینده WCA باید به این نکته توجه داشته باشند که تغییر محدودیت‌های زمانی پس از شروع دور می‌تواند استراتژی‌های شرکت‌کنندگان را (مثلاً عجله برای رسیدن به کات‌آف) تحت تاثیر قرار دهد و برخی را به ناحق متضرر کند.
        - A1a4) شرکت‌کننده باید پیش از رسیدن تایمر به محدودیت زمانی، حل خود را تمام کند. اگر تایمر به محدودیت زمانی برسد، داور بلافاصله تلاش را متوقف کرده و نتیجه به صورت DNF ثبت می‌شود. استثنا: 3x3x3 Multi-Blind (رجوع کنید به [مقرره H1b1](regulations:regulation:H1b1)).
        - A1a4+) [یادآوری] اگر یک شرکت‌کننده به اشتباه اجازه پیدا کند بیش از حد مجاز ادامه دهد، محدودیت زمانی باید به صورت عطف به ماسبق اعمال شود و داور، شرکت‌کننده و نماینده WCA شایسته است مطلع گردند (رجوع کنید به [مقرره 1g2](regulations:regulation:1g2)). داوران همیشه باید از محدودیت زمانی تلاش آگاه باشند.
        - A1a5) زمانی که برای محدودیت زمانی محاسبه می‌شود یا برابر با نتیجه (پس از افزودن جریمه‌ها) است (اگر حل موفق باشد)، یا برابر با مدت‌زمان سپری‌شده در حل است (اگر نتیجه DNF باشد).
    - A1b) اگر محدودیت زمانی برای یک تلاش بیش از 10 دقیقه باشد، برای زمان‌گیری باید از کرنومتر استفاده شود.
        - A1b1) علاوه بر کرنومتر، باید از Stackmat نیز استفاده شود. استثنا: برای رشته‌هایی که بدون زمان بررسی هستند و انتظار می‌رود شرکت‌کننده بیش از 10 دقیقه زمان نیاز داشته باشد، استفاده از Stackmat اختیاری است.
        - A1b2) اگر زمان از تایمر Stackmat در دسترس باشد، آن زمان به عنوان زمان اصلی ثبت‌شده در نظر گرفته می‌شود. در غیر این صورت (مثلاً اگر تایمر Stackmat خراب شد، بیش از 10 دقیقه کار کرد یا اصلاً استفاده نشد)، زمان کرنومتر به عنوان زمان اصلی ثبت‌شده در نظر گرفته می‌شود.
    - A1c) یک شرکت‌کننده که در یک رشته شرکت می‌کند باید توانایی انجام الزامات آن رشته را داشته باشد (رجوع کنید به [مقرره 2k6](regulations:regulation:2k6)).
- A2) اسکرمبل:
    - A2a) هنگامی که برای یک دور فراخوانده می‌شود، شرکت‌کننده پازل حل‌شده را به اسکرمبل‌کننده تحویل می‌دهد.
        - A2a1) اگر محوطه انتظار شرکت‌کنندگان مورد استفاده قرار گیرد، شرکت‌کننده باید در محوطه انتظار اختصاصی خود بماند تا زمانی که برای انجام تلاش فراخوانده شود. اگر تلاش‌های بیشتری در همان دور داشته باشد، پس از پایان هر تلاش باید به محوطه انتظار اختصاصی خود بازگردد. استثنا: شرکت‌کنندگان می‌توانند با اجازه نماینده WCA محوطه انتظار را ترک کنند. جریمه: ابطال تلاش‌های باقی‌مانده (DNF)، به تشخیص نماینده WCA.
        - A2a2) اگر محوطه انتظار شرکت‌کنندگان مورد استفاده قرار نگیرد، شرکت‌کننده باید در ایستگاه حل اختصاصی خود بماند تا زمانی که همه تلاش‌های خود در آن دور را کامل کند. استثنا: با اجازه نماینده WCA می‌تواند ایستگاه حل را ترک کند. جریمه: ابطال تلاش‌های باقی‌مانده (DNF)، به تشخیص نماینده WCA.
        - A2a3) پس از فراخوانده شدن برای یک دور، شرکت‌کننده نباید وارد هیچ‌یک از نواحی تعیین‌شده برای اسکرمبل شود تا زمانی که همه شرکت‌کنندگان گروه مربوطه تلاش‌های خود را کامل کنند، مگر اینکه اجازه از نماینده WCA دریافت کرده باشد.
        - A2a3+) [یادآوری] شرکت‌کنندگان شایسته نیست اجازه داشته باشند توالی‌های اسکرمبل گروه خود را حتی پس از تکمیل همه تلاش‌هایشان مشاهده کنند، مگر اینکه نماینده WCA اجازه دهد (رجوع کنید به [مقرره 4b2+](regulations:regulation:4b2+)).
    - A2b) اسکرمبل‌کننده پازل را مطابق [ماده 4](regulations:article:4) اسکرمبل می‌کند.
        - A2b1) برای اسکوئر-1، تیم برگزاری می‌تواند استفاده از یک جسم نازک در داخل پازل را برای جلوگیری از حرکات تصادفی قبل از شروع تلاش اجباری کند. اگر از این اجسام استفاده شود، تیم برگزاری شایسته است پیش از آغاز دور اطلاع‌رسانی کند.
    - A2c) پس از شروع اسکرمبل پازل توسط اسکرمبل‌کننده، شرکت‌کننده نباید تا آغاز مرحله بررسی پازل را ببیند.
        - A2c1) اسکرمبل‌کننده یک پوشش روی پازل اسکرمبل‌شده قرار می‌دهد به‌گونه‌ای که هیچ شرکت‌کننده یا تماشاگری نتواند هیچ بخشی از پازل را ببیند. این پوشش تا شروع تلاش باقی می‌ماند.
        - A2c1+) [یادآوری] در گذشته، از برگه‌های نتایج برای پوشاندن پازل‌ها استفاده می‌شد که بعضی وجه‌ها را نمایان می‌گذاشت. این کار دیگر مجاز نیست.
        - A2c2) هنگام مسابقه، شرکت‌کنندگان نباید به‌طور فعال سعی کنند تلاش رسمی شرکت‌کننده دیگری را مشاهده کنند. اگر شرکت‌کننده تلاشی را ببیند که اسکرمبل آن را هنوز دریافت نکرده است، تلاش مربوطه به عنوان DNF ثبت می‌شود.
        - A2c2+) [یادآوری] اگر شرکت‌کننده به‌طور تصادفی اسکرمبل مربوط به تلاش خود را پیش از دریافت ببیند، نباید آن اسکرمبل را برای تلاش خودش دریافت کند و باید یک تلاش اضافی به او داده شود.
    - A2d) هنگام گرفتن پازل از اسکرمبل‌کننده، داور به‌طور مختصر پازل را بررسی می‌کند تا از اسکرمبل‌شدن کامل آن مطمئن شود. داور در صورت وجود مشکل آن را به اسکرمبل‌کننده اطلاع می‌دهد تا بررسی دقیق‌تری انجام دهد.
        - A2d1) اسکرمبل‌کننده یا یک داور مجاز باید پازل اسکرمبل‌شده را بررسی کرده و برگه نتایج را امضا کند تا تایید نماید که توالی اسکرمبل با شماره صحیح اعمال شده و با تصویر تطابق دارد (رجوع کنید به [مقرره 4g](regulations:regulation:4g)). استثنا: برای مکعب‌های 6x6x6، 7x7x7 و مگامینکس، اسکرمبل‌کننده می‌تواند فقط امضا کند که پازل به اندازه کافی اسکرمبل شده است (رجوع کنید به [مقرره 4g1](regulations:regulation:4g1)). امضاهای اسکرمبل‌کننده شایسته است در طول مسابقه یکسان باشند و هویت اسکرمبل‌کننده را مشخص کنند.
        - A2d1+) [افزودنی] اگر امضای اسکرمبل پیش از یک تلاش مفقود باشد، پازل شایسته است فوراً برای تایید و دریافت امضا به اسکرمبل‌کننده بازگردانده شود.
        - A2d1++) [افزودنی] یک تلاش نباید صرفاً به دلیل نبود امضای اسکرمبل ابطال شود. اگر پس از آغاز تلاش امضای اسکرمبل مفقود باشد، داور باید اجازه دهد تلاش ادامه یابد (اگر هنوز در حال انجام است) و نماینده WCA شایسته است نتیجه را معتبر بداند.
        - A2d1+++) [یادآوری] اگرچه نماینده WCA می‌تواند چند تلاش تکی بدون امضای اسکرمبل را معتبر بداند، شایسته است اطمینان حاصل کند که این موضوع به یک امر رایج تبدیل نشود.
    - A2e) داور پازل را در یک جهت دلخواه روی مت قرار می‌دهد و مطمئن می‌شود که پازل کاملاً پوشیده باقی بماند.
        - A2e1) شرکت‌کننده مجاز نیست جهت خاصی را درخواست کند و داور نباید جهت قرارگیری پازل را براساس دانسته یا حدس خود از حالت پازل تعیین کند.
        - A2e2) شرکت‌کننده نباید خودش پوشش را بردارد. جریمه: ابطال تلاش (DNF).
- A3) بررسی:
    - A3a) شرکت‌کننده می‌تواند در ابتدای هر تلاش، پازل را بررسی کند.
        - A3a1) به شرکت‌کننده کمتر از 15 ثانیه برای بررسی پازل و شروع حل اختصاص داده می‌شود.
    - A3b) داور تایمر را با روشن کردن و در صورت لزوم بازنشانی آماده می‌کند. اگر تایمر نسل 5 Pro استفاده شود، داور باید مطمئن شود که روی حالت 2-پد تنظیم شده است. جدا از این، داور همچنین یک کرنومتر برای زمان‌گیری بررسی آماده می‌کند (رجوع کنید به [مقرره A4d](regulations:regulation:A4d)).
        - A3b1) هنگامی که داور تشخیص دهد شرکت‌کننده آماده است، از او می‌پرسد: "آماده‌ای؟". شرکت‌کننده باید ظرف یک دقیقه از لحظه پرسش آماده شروع تلاش باشد، در غیر این صورت تلاش شرکت‌کننده (DNS) به تشخیص داور از دست می‌رود.
        - A3b2) شرکت‌کننده تلاش را با اعلام آمادگی خود آغاز می‌کند و داور پوشش پازل را برمی‌دارد و زمان بررسی را شروع می‌کند.
        - A3b3) هنگامی که 8 ثانیه از بررسی گذشته باشد، داور اعلام می‌کند: "8 ثانیه".
        - A3b4) هنگامی که 12 ثانیه از بررسی گذشته باشد، داور اعلام می‌کند: "12 ثانیه".
        - A3b5) داور زمان‌گیری بررسی را به محض این‌که شرکت‌کننده دست‌هایش را بلند کند و تایمر را روشن کند متوقف می‌کند (رجوع کنید به [مقرره A4d](regulations:regulation:A4d)).
    - A3c) شرکت‌کننده می‌تواند در حین بررسی پازل را بردارد.
        - A3c1) شرکت‌کننده نباید حرکات یا تغییرات عمدی در چیدمان پازل ایجاد کند. جریمه: ابطال تلاش (DNF). استثنا: رجوع کنید به [مقرره A3c2](regulations:regulation:A3c2) و [مقرره A3c5](regulations:regulation:A3c5).
        - A3c1+) [شفاف‌سازی] برای کلاک، شرکت‌کننده می‌تواند در طول بررسی حالت پین‌ها را تغییر دهد (رجوع کنید به [مقرره 12i1](regulations:regulation:12i1)).
        - A3c2) اگر بخش‌های پازل هنگام برداشتن پوشش کاملاً تراز نشده باشند، شرکت‌کننده می‌تواند وجه‌ها را هم‌تراز کند، مشروط بر اینکه ناترازی‌ها در محدوده [مقرره 10f](regulations:regulation:10f) باقی بمانند.
        - A3c3) شرکت‌کننده می‌تواند قبل از شروع حل، تایمر را بازنشانی کند.
        - A3c3+) [شفاف‌سازی] شرکت‌کننده می‌تواند در صورت غفلت داور در بازنشانی تایمر، قبل یا حین بررسی آن را بازنشانی کند. با این حال، مسئولیت اصلی بازنشانی تایمر بر عهده داور است (رجوع کنید به [مقرره A3b](regulations:regulation:A3b)). اگر شرکت‌کننده تصادفاً تلاش کند با تایمری که داور بازنشانی نکرده شروع کند (یعنی، شرکت‌کننده بررسی انجام می‌دهد، دست‌ها را برای مدت معقول روی تایمر Stackmat قرار می‌دهد، فرض می‌کند تایمر به طور عادی شروع می‌شود، و شروع به حل پازل می‌کند)، تلاش شایسته است به تشخیص نماینده WCA با یک تلاش اضافی جایگزین شود.
        - A3c3++) [شفاف‌سازی] شرکت‌کننده نمی‌تواند تایمر را در طول بررسی "تست" یا "راه‌اندازی مجدد" کند، زیرا بررسی در لحظه‌ای پایان می‌یابد که شرکت‌کننده حل را آغاز کند (رجوع کنید به [مقرره A4d](regulations:regulation:A4d)). اگر شرکت‌کننده تایمر را پس از شروع اولین بار متوقف کند، این کار به عنوان پایان حل در نظر گرفته می‌شود (رجوع کنید به [مقرره A6](regulations:regulation:A6))، حتی اگر این کار ظرف 15 ثانیه از شروع بررسی انجام شود.
        - A3c4) برای اسکوئر-1، اگر تیم برگزاری استفاده از یک جسم نازک در داخل پازل را الزام کرده باشد (رجوع کنید به [مقرره A2b1](regulations:regulation:A2b1))، شرکت‌کننده می‌تواند آن جسم را در طول بررسی از پازل خارج کند.
        - A3c4+) [شفاف‌سازی] اگر استفاده از جسم نازک الزامی شده باشد، داور نباید آن را به جای شرکت‌کننده خارج کند.
        - A3c4++) [شفاف‌سازی] شرکت‌کننده می‌تواند جسم را در طول حل خارج کند، اگر طی بررسی این کار را انجام نداده (مثلاً فراموش کرده).
        - A3c5) برای اسکوئر-1، شرکت‌کننده شایسته نیست بابت هر حرکت تصادفی که در محدوده [مقرره 10f](regulations:regulation:10f) رخ دهد جریمه شود.
    - A3d) در پایان بررسی، شرکت‌کننده پازل را روی مت قرار می‌دهد، در هر جهتی که بخواهد. پازل باید کاملاً روی مت قرار گیرد و نباید به طور کامل یا جزئی روی تایمر Stackmat باشد. جریمه: جریمه زمانی (+2 ثانیه).
- A4) شروع حل:
    - A4b) شرکت‌کننده با انگشتان خود سطوح سنسور برجسته تایمر Stackmat را لمس می‌کند. کف دست‌ها باید رو به پایین باشند و در سمت نزدیک‌تر به شرکت‌کننده قرار گیرند. جریمه: جریمه زمانی (+2 ثانیه).
        - A4b1) شرکت‌کننده هنگام شروع حل نباید هیچ تماس فیزیکی با پازل داشته باشد. جریمه: جریمه زمانی (+2 ثانیه).
    - A4d) اگر از تایمر Stackmat استفاده شود، شرکت‌کننده شایسته است دست‌هایش را روی تایمر نگه دارد تا چراغ سبز تایمر را ببیند. تایمر زمانی شروع می‌شود که شرکت‌کننده دست خود را از روی تایمر بردارد. شرکت‌کننده با شروع تایمر، حل را آغاز می‌کند.
        - A4d1) شرکت‌کننده باید ظرف 15 ثانیه از شروع بررسی، حل را آغاز کند. جریمه: جریمه زمانی (+2 ثانیه).
        - A4d1+) [شفاف‌سازی] اگر مدت بررسی دقیقاً 15 ثانیه باشد (یعنی، 15.00)، جریمه زمانی (+2 ثانیه) باید اعمال شود.
        - A4d2) شرکت‌کننده باید ظرف 17 ثانیه از شروع بررسی، حل را آغاز کند. جریمه: ابطال تلاش (DNF).
        - A4d2+) [شفاف‌سازی] اگر مدت بررسی دقیقاً 17 ثانیه باشد (یعنی، 17.00)، تلاش باید ابطال شود (DNF).
        - A4d3) اگر از کرنومتر استفاده شود، داور باید آن را به محض شروع حل توسط شرکت‌کننده روشن کند.
    - A4e) جریمه‌های زمانی مربوط به شروع حل به صورت تجمعی محاسبه می‌شوند.
- A5) حین حل:
    - A5a) هنگام بررسی یا حل کردن پازل، شرکت‌کننده نباید با کسی جز داور یا نماینده WCA ارتباط برقرار کند. جریمه: ابطال تلاش (DNF). استثنا: اگر شرکت‌کننده با کسی غیر از داور یا نماینده WCA ارتباط برقرار کند اما از این ارتباط هیچ مزیتی به دست نیاورد، نتیجه می‌تواند به تشخیص نماینده WCA پذیرفته شود.
    - A5b) هنگام بررسی یا حل کردن پازل، شرکت‌کننده نباید از کسی یا چیزی به‌جز سطح (میز) کمک بگیرد. (همچنین رجوع کنید به [مقرره 2i](regulations:regulation:2i)). جریمه: ابطال تلاش (DNF).
    - A5b+) [شفاف‌سازی] هنگام بررسی یا حل کردن پازل، شرکت‌کننده می‌تواند با هر بخش از بدن خود پازل را لمس کند. استثنا: در 3×3×3 یک‌دستی (رجوع کنید به [Regulation C1b](regulations:regulation:C1b)).
    - A5b++) [شفاف‌سازی] اگر بخشی از پازل شرکت‌کننده بیرون بیاید یا جدا شود (رجوع کنید به [مقرره 5a](regulations:regulation:5a))، شرکت‌کننده نباید برای پیدا کردن یا برداشتن آن از کسی کمک بخواهد و داور شایسته است سعی کند مانع کمک دیگران شود. اگر شخصی بخش جداشده را برداشت، داور یا شرکت‌کننده می‌توانند از او بخواهند آن را در ایستگاه حل قرار دهد و دیگر کمکی نکند.
    - A5b+++) [شفاف‌سازی] نماینده WCA شایسته نیست صرفاً به دلیل این‌که کسی یک بخش جداشده‌ پازل شرکت‌کننده را برداشته است، به او تلاش اضافی بدهد.
    - A5c) شرکت‌کننده می‌تواند برای کمک به حرکت پازل، آن را روی سطح (میز) نگه دارد (رجوع کنید به [مقرره 7f1d](regulations:regulation:7f1d)).
- A6) توقف حل:
    - A6a) شرکت‌کننده قبل از متوقف کردن حل، پازل را رها می‌کند و سپس تایمر را متوقف می‌کند. اگر از کرنومتر دستی استفاده می‌شود، داور باید به محض انجام این کار توسط شرکت‌کننده، کرنومتر را متوقف کند.
        - A6a1) اگر داور فوراً در دسترس نباشد تا کرنومتر را متوقف کند، خود شرکت‌کننده می‌تواند آن را متوقف کند.
    - A6b) مسئولیت متوقف کردن صحیح تایمر Stackmat بر عهده‌ شرکت‌کننده است.
        - A6b1) اگر تایمر قبل از اتمام حل متوقف شود و زمان نمایش‌داده‌شده کمتر از 0.06 ثانیه باشد، تلاش با یک تلاش اضافی جایگزین می‌شود. استثنا: اگر نماینده WCA تشخیص دهد که تایمر عمداً متوقف شده یا به شکل غیرعادی لمس شده (مثلاً تماس خیلی کم یا برنداشتن دست‌ها از روی سنسور به شکل درست)، تلاش اضافی داده نمی‌شود.
        - A6b1+) [شرح] مقدار دلخواه 0.06 ثانیه برای رفع نگرانی‌ها درباره خرابی احتمالی تایمر Stackmat انتخاب شده است.
        - A6b2) اگر تایمر قبل از اتمام حل متوقف شود و زمان 0.06 ثانیه یا بیشتر نشان دهد، تلاش ابطال (DNF) می‌شود. استثنا: اگر نماینده WCA باور داشته باشد که تایمر ممکن است خراب شده و شرکت‌کننده عمداً آن را متوقف نکرده، می‌تواند یک تلاش اضافی بدهد.
    - A6c) شرکت‌کننده باید کاملاً پازل را رها کند قبل از متوقف کردن تایمر. جریمه: ابطال تلاش (DNF). استثنا: اگر بعد از توقف تایمر و قبل از رها کردن پازل، هیچ حرکتی یا تغییری در حالت پازل ایجاد نشده باشد، داور می‌تواند به جای DNF یک جریمه زمانی (+2 ثانیه) بدهد.
    - A6d) شرکت‌کننده باید تایمر Stackmat را با هر دو دست، کف دست‌ها رو به پایین و صاف روی سنسورها، متوقف کند. جریمه: جریمه زمانی (+2 ثانیه).
    - A6e) پس از متوقف کردن تایمر، شرکت‌کننده نباید پازل را لمس کند، حرکتی بدهد یا تغییر حالت ایجاد کند تا زمانی که داور آن را بررسی کند.
    - A6e+) [شفاف‌سازی] اگر بعد از متوقف کردن تایمر، پازل روی پای شرکت‌کننده بیفتد، این لمس کردن پازل محسوب می‌شود.
    - A6e++) [شفاف‌سازی] اگر جریمه‌ [مقرره A6c](regulations:regulation:A6c) اعمال شود، جریمه‌های [مقرره A6e](regulations:regulation:A6e) شایسته است فقط زمانی اعمال می‌شوند که شرکت‌کننده پازل را رها کند و دوباره قبل از بررسی داور آن را لمس کند.
        - A6e1) اگر شرکت‌کننده پس از توقف تایمر حرکتی روی پازل اعمال کند: ابطال تلاش (DNF).
        - A6e2) اگر شرکت‌کننده پس از توقف تایمر، پازل را بدون حرکت دادن لمس کند: جریمه زمانی (+2 ثانیه). استثنا: اگر بلافاصله بعد از توقف تایمر، لمس کوتاه انجام شود و حالت پازل تغییر نکند، داور می‌تواند جریمه را لغو کند (رجوع کنید به [مقرره 11f](regulations:regulation:11f)).
    - A6f) شرکت‌کننده نباید تایمر را ریست کند تا زمانی که هم خودش و هم داور برگه نتایج را امضا کرده باشند. جریمه: ابطال تلاش (DNF)، به تشخیص داور. استثنا: رجوع کنید به [مقرره A7c5](regulations:regulation:A7c5).
        - A6f1) اگر شرکت‌کننده قبل از ثبت کامل نتیجه، تایمر را ریست کند، داور نباید نتیجه را از حافظه یا ویدیو/عکس یادداشت کند و باید تلاش را ابطال (DNF) اعلام کند.
    - A6g) داور تعیین می‌کند که آیا پازل حل شده است یا خیر. اگر پازل هم‌تراز نباشد، قبل از تصمیم‌گیری داور نباید آن را لمس کرد.
    - A6h) در صورت بروز اختلاف، هیچ حرکتی یا تغییر حالتی نباید روی پازل اعمال شود تا زمانی که اختلاف حل گردد.
    - A6i) جریمه‌های زمانی مربوط به متوقف کردن حل، تجمعی هستند.
- A7) ثبت نتایج:
    - A7a) داور نتیجه را به شرکت‌کننده اعلام می‌کند.
        - A7a1) داور شایسته است به شرکت‌کننده نشان دهد که پازل حل شده است یا جریمه‌ای اعمال خواهد شد.
    - A7b) داور نتیجه را در برگه نتایج ثبت کرده و کنار آن امضا می‌کند تا تایید کند که نتیجه درست، کامل، به‌طور صحیح فرمت شده و خوانا است. امضای داور شایسته است در کل مسابقه یکسان باشد و هویت او را مشخص کند.
        - A7b1) اگر جریمه اعمال شود، داور زمان اصلی ثبت‌شده روی تایمر را به همراه جریمه‌ها ثبت می‌کند. فرمت شایسته است به صورت "T + X = F" باشد، که در آن T نشان‌دهنده زمان نمایش داده‌شده روی تایمر (زمان اصلی)، X نشان‌دهنده مجموع جریمه‌های زمانی در طول حل، و F نتیجه نهایی است (مثلاً 17.65 + 4 = 21.65).
    - A7c) شرکت‌کننده باید نتیجه ثبت‌شده را بررسی کرده و برگه نتایج را امضا کند تا تایید کند که نتیجه درست، کامل، به‌طور صحیح فرمت شده و خوانا است. این کار پایان تلاش را مشخص می‌کند.
    - A7c+) [افزودنی] اگر نتیجه‌ای که شرکت‌کننده امضا کرده ناقص یا ناخوانا باشد، شایسته است به بدترین شکل معقول تفسیر شود (مثلاً "1:05" به صورت 1:05.99 در نظر گرفته می‌شود، یا "25.X3" به صورت 25.73 در صورتی‌که X می‌تواند 1 یا 7 باشد). از آن‌جا که تایمر Stackmat زمان X:0Y.ss را به صورت X:Y.ss نمایش می‌دهد، نبودن رقم دهگان محتمل‌تر از نبودن رقم یکان است (مثلاً "1:2.27" به صورت 1:02.27 در نظر گرفته می‌شود). داوری که چنین نتیجه‌ای مبهم را امضا کرده، به تشخیص مسئول ثبت نتایج می‌تواند برای توضیح فراخوانده شود.
        - A7c1) اگر شرکت‌کننده یا داور از پذیرش و امضای برگه نتایج خودداری کند، اختلاف باید توسط نماینده WCA حل شود.
        - A7c2) اگر شرکت‌کننده عمداً پیش از شروع حل، یک تلاش را امضا (یا به هر نحو دیگری علامت‌گذاری) کند، آن تلاش از دست رفته و نتیجه DNS خواهد بود. استثنا: در 3x3x3 Multi-Blind، شرکت‌کننده می‌تواند تعداد مکعب‌هایی که قصد حل آن‌ها را دارد روی برگه نتایج بنویسد.
        - A7c3) اگر شرکت‌کننده بعد از شروع حل ولی قبل از این‌که داور ثبت نتیجه را کامل کند، امضا (یا علامت‌گذاری) کند، تلاش حل‌نشده (DNF) در نظر گرفته می‌شود.
        - A7c4) شرکت‌کننده شایسته نیست قبل از این‌که داور تلاش را ثبت و امضا کند، آن را امضا کند. در نهایت، شرکت‌کننده مسئول است که مطمئن شود خودش و داور تلاش را امضا کرده‌اند. اگر پس از تحویل برگه نتایج توسط داور به مسئول ثبت نتایج (رجوع کنید به [مقرره A7f](regulations:regulation:A7f))مشخص شود که یک یا هر دو امضا وجود ندارند، تلاش حل‌نشده (DNF) در نظر گرفته می‌شود.
        - A7c5) امضاهای از دست‌رفته که قبل از پایان مسابقه (رجوع کنید به [مقرره 9u](regulations:regulation:9u)) مشخص شوند، می‌توانند توسط داور و/یا شرکت‌کننده اضافه شوند، به تشخیص نماینده WCA.
        - A7c6) امضای شرکت‌کننده شایسته است در کل مسابقه یکسان باشد و هویت او را مشخص کند. شرکت‌کنندگان نباید عمداً اشتباه امضا کنند. جریمه: به تشخیص نماینده WCA، نتیجه آن تلاش ابطال خواهد شد (DNF).
        - A7c6+) [مثال] نمونه‌هایی از امضاهایی که هویت شرکت‌کننده را مشخص می‌کنند: نام، حروف اول اسم، WCA ID، شناسه ثبت‌نام مسابقه، یک لقب معقول.
        - A7c6++) [شرح] شناسه ثبت‌نام مسابقه، یک شناسه (مثلاً عدد) است که به یک شرکت‌کننده در آن مسابقه اختصاص داده می‌شود. بعضی مسابقات از این شناسه برای مدیریت برگه‌های نتایج و ثبت نتایج استفاده می‌کنند.
        - A7c6+++) [توصیه] تیم برگزاری می‌تواند از شرکت‌کنندگان بخواهد که از یک روش مشخص برای امضا استفاده کنند (مثلاً شناسه ثبت‌نام مسابقه)، اما شرکت‌کنندگان شایسته نیست به دلیل استفاده از روش دیگری برای امضا، محروم شوند.
        - A7c6++++) [افزودنی] شرکت‌کنندگان شایسته است در هنگام داوری و/یا اسکرمبل در مسابقه نیز از همان امضا استفاده کنند.
        - A7c7) شرکت‌کننده شایسته نیست در قسمتی از برگه نتایج غیر از محل مشخص‌شده برای امضا، علامت‌گذاری کند.
        - A7c8) اگر به دلیل بی‌تجربگی شرکت‌کننده، امضایی جا افتاده باشد، می‌توان آن را در هر زمان اضافه کرد، به تشخیص نماینده WCA. اگر دیگر امکان امضای فیزیکی برگه نتایج توسط شرکت‌کننده یا داور وجود نداشته باشد، یک گواهی مبنی بر این‌که نتیجه به‌درستی ثبت شده است، می‌تواند به‌عنوان امضا پذیرفته شود، به تشخیص نماینده WCA.
    - A7f) زمانی‌که برگه نتایج یک شرکت‌کننده برای یک دور کامل شد، داور آن را به مسئول ثبت نتایج تحویل می‌دهد.
    - A7g) به تشخیص نماینده WCA، یک حادثه یا جریمه ناشی از بی‌تجربگی شرکت‌کننده می‌تواند با یک تلاش اضافی جایگزین شود.
    - A7g+) [مثال] نمونه‌هایی از حوادثی که می‌توانند به دلیل بی‌تجربگی یک تلاش اضافی ایجاد کنند: منتظر نماندن برای چراغ سبز، شروع یا توقف نادرست تایمر، عبور از زمان بررسی به دلیل سوءبرداشت از نحوه شروع حل یا سایر جریمه‌های زمانی ناشی از اشتباهات رویه‌ای.
    - A7g++) [شفاف‌سازی] جریمه‌های تکی نمی‌توانند حذف شوند. یک تلاش اضافی کامل باید اعطا شود.
    - A7g+++) [توصیه] نماینده WCA شایسته است در اعطای بیش از یک تلاش اضافه به یک شرکت‌کننده سخت‌گیرتر عمل کند. اگر بیش از یک تلاش اضافه اعطا شود، شایسته است برای نوع متفاوتی از حادثه باشد. مثال: اگر نماینده WCA قبلاً به یک شرکت‌کننده به دلیل منتظر نماندن برای چراغ سبز یک تلاش اضافه داده است، شایسته نیست دوباره برای همان خطا تلاش اضافه اعطا کند.
    - A7g++++) [شفاف‌سازی] یک شرکت‌کننده ممکن است بی‌تجربه در نظر گرفته شود اگر: شرکت‌کننده جدید باشد، اولین بار در یک رشته خاص شرکت کند، یا مدت زیادی در یک رشته خاص شرکت نکرده باشد. بی‌تجربگی باید مرتبط با همان حادثه باشد.


## <article-B><blindfolded><blindfoldedsolving> ماده B: حل چشم‌بسته

- B1) رویه‌های استاندارد حل سرعتی طبق آنچه در [ماده A](regulations:article:A) (حل سرعتی) توضیح داده شده است دنبال می‌شوند. مقررات اضافی که جایگزین رویه‌های متناظر در [ماده A](regulations:article:A) می‌شوند در ادامه بیان شده‌اند.
- B1+) [یادآوری] شرکت‌کننده باید از پازلی بدون بافت، علامت‌گذاری‌ یا سایر ویژگی‌هایی که قطعات مشابه را متمایز می‌کنند استفاده کند (رجوع کنید به [مقرره 3k](regulations:regulation:3k)). این موضوع شایسته است در حل چشم‌بسته به‌طور ویژه مورد توجه قرار گیرد. استثنا: برای 3×3×3 چشم‌بسته، پازل می‌تواند هر لوگویی را که طبق [مقرره 3l](regulations:regulation:3l) مجاز است داشته باشد.
    - B1a) بازه بررسی وجود ندارد (یعنی، حل همزمان با شروع تلاش آغاز می‌شود).
    - B1b) شرکت‌کننده باید چشم‌بند خود را فراهم کند.
    - B1b+) [توصیه] چشم‌بندها شایسته است پیش از استفاده در رقابت توسط نماینده WCA بررسی شوند.
- B2) شروع تلاش:
    - B2a) داور تایمر(ها) را مطابق [مقرره A3b](regulations:regulation:A3b) بازنشانی کرده و به شرکت‌کننده علامت می‌دهد که آماده شروع تلاش است (مثلاً قرار دادن پوشش پازل جلوی شرکت‌کننده، گفتن "آماده"، یا نشان دادن علامت شست‌بالا). شرکت‌کننده باید ظرف یک دقیقه تلاش را آغاز کند، در غیر این صورت به تشخیص داور، تلاش از دست رفته محسوب می‌شود (DNS).
    - B2b) هنگام استفاده از تایمر Stackmat، شرکت‌کننده باید با انگشتان خود سطح‌های برجسته حسگر تایمر را لمس کند. کف دست‌ها باید رو به پایین و در سمت نزدیک‌تر به شرکت‌کننده روی تایمر قرار گیرند. جریمه: جریمه زمانی (+2 ثانیه).
    - B2c) هنگام استفاده از تایمر Stackmat، شرکت‌کننده در زمان شروع تلاش نباید هیچ‌گونه تماس فیزیکی با پازل یا پوشش پازل داشته باشد. جریمه زمانی (+2 ثانیه).
    - B2d) هنگام استفاده از تایمر Stackmat، شرکت‌کننده شایسته است دست‌های خود را روی تایمر نگه دارد تا چراغ سبز تایمر روشن شود. تایمر زمانی شروع می‌شود که دست‌ها از روی تایمر برداشته شوند. شرکت‌کننده تلاش و حل را با شروع تایمر آغاز می‌کند.
    - B2d+) [افزودنی] به‌طور پیش‌فرض، شرکت‌کننده اولین بار که پس از علامت آماده‌باش داور (رجوع کنید به [مقرره B2a](regulations:regulation:B2a)) تایمر را شروع کند، حل را آغاز کرده است. اگر بخواهد اطمینان یابد که تایمر درست کار می‌کند، باید در هر بار طی این مرحله پیش از شروع/بازنشانی تایمر، از داور درخواست کند و تایید دریافت نماید. جریمه برای شروع و بازنشانی تایمر بدون تایید داور: ابطال تلاش (DNF).
        - B2d1) شرکت‌کننده پس از شروع تایمر، پوشش را از روی پازل برمی‌دارد.
        - B2d2) اگر علاوه بر تایمر Stackmat از کرنومتر نیز استفاده شود، داور به محض شروع حل توسط شرکت‌کننده، کرنومتر را آغاز می‌کند.
    - B2f) هنگام استفاده از کرنومتر به‌عنوان تنها تایمر، شرکت‌کننده اعلام آمادگی کرده و با برداشتن پوشش، حل را شروع می‌کند. داور همزمان با شروع حل توسط شرکت‌کننده، کرنومتر را آغاز می‌کند.
    - B2f+) [شفاف‌سازی] از آن‌جا که شرکت‌کننده حل را با برداشتن پوشش آغاز می‌کند، جریمه‌های مربوط به شروع تایمر و لمس پوشش هنگام شروع تلاش اعمال نمی‌شوند (رجوع کنید به [مقرره B2b](regulations:regulation:B2b) و [مقرره B2c](regulations:regulation:B2c)).
- B3) مرحله حفظ کردن:
    - B3a) شرکت‌کننده در مرحله حفظ می‌تواند پازل را بردارد.
    - B3b) شرکت‌کننده مجاز به تهیه یادداشت فیزیکی نیست. جریمه: ابطال تلاش (DNF).
    - B3c) شرکت‌کننده نباید در مرحله حفظ هیچ حرکتی اعمال کند یا تغییرات عمدی در هم‌ترازی پازل (رجوع کنید به [مقرره A3c2](regulations:regulation:A3c2)) ایجاد نماید. جریمه: ابطال تلاش (DNF).
    - B3d) اگر بخش‌های پازل کاملاً کاملاً تراز نشده باشند، شرکت‌کننده می‌تواند وجه‌ها را هم‌تراز کند، مشروط بر اینکه میزان ناترازی‌ها در محدوده [مقرره 10f](regulations:regulation:10f) باقی بماند (رجوع کنید به [مقرره A3c2](regulations:regulation:A3c2)).
- B4) مرحله چشم‌بسته:
    - B4a) شرکت‌کننده برای شروع مرحله چشم‌بسته، چشم‌بند را بر چشم می‌زند.
        - B4a1) تا زمانی که شرکت‌کننده اولین حرکت را روی پازل اعمال نکرده باشد، می‌تواند چشم‌بند را بردارد و دوباره به مرحله حفظ کردن بازگردد.
    - B4b) شرکت‌کننده نباید هیچ حرکتی یا تغییر عمدی در هم‌ترازی پازل ایجاد کند، پیش از آنکه چشم‌بند را به‌طور کامل بر چشم بگذارد. جریمه: ابطال تلاش (DNF).
    - B4c) به محض اینکه شرکت‌کننده اولین حرکت را روی پازل اعمال کند، داور باید مطمئن شود که یک مانع دید (مثلاً یک ورق کاغذ یا مقوا) بین صورت شرکت‌کننده و پازل قرار گرفته است.
    - B4c++) [افزودنی] اگر داور فراموش کند مانع دید قرار دهد و نماینده WCA مظنون نباشد که شرکت‌کننده عمداً تخلفی انجام داده است، تلاش اصلی می‌تواند معتبر باشد.
        - B4c1) در هر شرایطی، شرکت‌کننده باید چشم‌بند را طوری بپوشد که حتی بدون مانع دید، دید او به پازل کاملاً مسدود باشد.
        - B4c2) مانع دید باید طوری قرار گیرد که اگر شرکت‌کننده چشم‌بند هم نزده بود، باز هم دید او به پازل به‌وضوح مسدود باشد.
        - B4c3) اگر پیشاپیش بین داور و شرکت‌کننده توافق شده باشد، یا تیم برگزاری این را الزامی بداند، یک وسیله مناسب (مثلاً پایه نت موسیقی یا سطح میز) که توسط خود شرکت‌کننده قرار داده شده باشد، می‌تواند به‌عنوان مانع دید استفاده شود. شرکت‌کننده باید تلاش معقولی برای قرار دادن این مانع انجام دهد. جریمه: ابطال تلاش (DNF). اگر مانع دید به‌گونه‌ای نباشد که دید شرکت‌کننده بدون چشم‌بند هم به‌طور کامل مسدود شود، داور شایسته است یک مانع دید اضافه قرار دهد.
    - B4d) شرکت‌کننده در هیچ زمانی از مرحله چشم‌بسته نباید به پازل نگاه کند. جریمه: ابطال تلاش (DNF).
    - B4d+) [شفاف‌سازی] در حل چشم‌بسته 3×3×3، شرکت‌کنندگان می‌توانند با لمس، محل لوگوی مجاز (رجوع کنید به [مقرره 3l](regulations:regulation:3l)) را مشخص کنند.
- B5) توقف حل:
    - B5a) هنگام استفاده از تایمر Stackmat، شرکت‌کننده با رها کردن پازل و سپس متوقف کردن تایمر، حل را پایان می‌دهد.
        - B5a1) اگر علاوه بر Stackmat، یک کرنومتر نیز استفاده شود، داور بلافاصله پس از متوقف شدن تایمر Stackmat، کرنومتر را نیز متوقف می‌کند.
    - B5b) هنگامی که فقط یک کرنومتر استفاده می‌شود، شرکت‌کننده با رها کردن پازل و اعلام به داور که حل را متوقف کرده است، حل را پایان می‌دهد. داور بلافاصله پس از این کار، کرنومتر را متوقف می‌کند.
        - B5b1) علامت پیش‌فرض شرکت‌کننده برای اعلام توقف شامل این است که پازل(ها) را از دست رها کند و کف دستانش را روی سطح قرار دهد. البته شرکت‌کننده و داور می‌توانند پیش از شروع تلاش، بر سر یک علامت دیگر توافق کنند.
    - B5c) اگر شرکت‌کننده پازل را لمس نکرده باشد، می‌تواند قبل از متوقف کردن تایمر، چشم‌بند را بردارد. او نباید تا پایان حل دوباره پازل را لمس کند. جریمه در صورت لمس دوباره: ابطال تلاش (DNF).


## <article-C><one-handed><onehandedsolving> ماده C: حل یک‌دستی

- C1) رویه‌های استاندارد حل سرعتی طبق آنچه در [ماده A](regulations:article:A) (حل سرعتی) توضیح داده شده است دنبال می‌شوند. مقررات اضافی که جایگزین رویه‌های متناظر در [ماده A](regulations:article:A) می‌شوند در ادامه بیان شده‌اند.
    - C1b) در طول حل، شرکت‌کننده باید تنها از یک دست برای کار با پازل استفاده کند. جریمه: ابطال تلاش (DNF).
    - C1b+) [شفاف‌سازی] شرکت‌کننده می‌تواند در طول بررسی از هر دو دست استفاده کند.
    - C1b++) [شفاف‌سازی] شرکت‌کننده ملزم نیست در تلاش‌های مختلف یک دور، از همان دستی که قبلاً استفاده کرده استفاده کند.
        - C1b2) اگر نقصی در پازل رخ دهد و شرکت‌کننده بخواهد آن را تعمیر کند، باید تنها با همان دست حل‌کننده تعمیر را انجام دهد. جریمه: ابطال تلاش (DNF).
        - C1b3) اگر سایر اعضای بدن شرکت‌کننده به‌طور ناخواسته و بدون ایجاد حرکت با پازل یا قطعات آن تماس داشته باشند، این مورد به تشخیص داور به‌عنوان کار کردن با پازل محسوب نمی‌شود.
        - C1b4) در طول حل، شرکت‌کننده می‌تواند پازل را به سطح (میز) تکیه دهد تا در حل کمک بگیرد (رجوع کنید به [مقرره 7f1d](regulations:regulation:7f1d)).
    - C1c) در طول حل، از زمانی که شرکت‌کننده با یک دست کار با پازل را آغاز کند، نباید با دست دیگر پازل را حرکت دهد. جریمه: ابطال تلاش (DNF).


## <article-E><fewest-moves><fewestmovessolving> ماده E: حل با کمترین حرکت

- E2) مراحل برای 3x3x3 Fewest Moves:
    - E2a) داور یک توالی اسکرمبل و کاغذ بین همه شرکت‌کنندگان توزیع می‌کند. سپس داور کرنومتر را روشن کرده و فرمان "شروع" می‌دهد.
        - E2a1) پیش از شروع تلاش، شرکت‌کننده نباید روی هیچ برگه‌ای که برای تلاش در نظر گرفته شده چیزی بنویسد. استثنا: شرکت‌کننده می‌تواند اطلاعاتی برای شناسایی تلاش (رجوع کنید به [مقرره E2c1](regulations:regulation:E2c1)) روی کاغذ یادداشت کند. اگر این اطلاعات روی همان برگه‌ای که توالی اسکرمبل دارد نوشته شود، باید فقط در طرفی از کاغذ باشد که الگوریتم روی آن چاپ نشده است. جریمه برای نوشتن هر چیز دیگری غیر از اطلاعات شناسایی تلاش: ابطال تلاش (DNF).
        - E2a1+) [توصیه] اگر داور راه‌حل تحویلی را بیابد که به نظر نمی‌رسد اطلاعاتی برای شناسایی تلاش داشته باشد، شایسته است هر دو طرف کاغذ را بررسی کند.
    - E2b) همه شرکت‌کنندگان 60 دقیقه زمان دارند تا راه‌حل خود را پیدا کرده و یادداشت کنند.
    - E2b+) [شفاف‌سازی] شرکت‌کننده می‌تواند زودتر از موعد تلاش خود را با تحویل راه‌حل پایان دهد.
        - E2b1) داور شایسته است در دقیقه 55 اعلام کند: "5 دقیقه باقی مانده" و دقیقاً در دقیقه 60 اعلام کند: "توقف".
        - E2b2) اگر یک شرکت‌کننده به تلاشی بپیوندد که در حال انجام است (رجوع کنید به [مقرره E6](regulations:regulation:E6))، محدودیت زمانی او برابر با زمان باقی‌مانده خواهد بود (یعنی، او باید هم‌زمان با سایر شرکت‌کنندگان که 60 دقیقه‌شان تمام می‌شود، تلاش را پایان دهد).
    - E2c) در پایان 60 دقیقه، هر شرکت‌کننده باید یک برگ کاغذ با راه‌حل نوشته‌شده و اطلاعات شناسایی حل را به داور تحویل دهد. راه‌حل شرکت‌کننده زمانی درست محسوب می‌شود که اگر از یک مکعب حل‌شده شروع کنیم، توالی اسکرمبل و سپس راه‌حل او را اعمال کنیم، مکعب دوباره حل شود. جریمه برای راه‌حل نادرست: ابطال تلاش (DNF).
    - E2c+) [شفاف‌سازی] اگرچه داور می‌تواند برگه‌ای استاندارد برای نوشتن راه‌حل‌ها در اختیار شرکت‌کنندگان قرار دهد، اما شرکت‌کننده می‌تواند راه‌حل خود را روی برگه‌ای دیگر هم بنویسد. (توجه داشته باشید که برگه باید از طرف داور تامین شده باشد، طبق [مقرره E3a](regulations:regulation:E3a).)
        - E2c1) اطلاعات لازم برای شناسایی تلاش عبارت است از: نام شرکت‌کننده، WCA ID یا شناسه‌ ثبت‌نام در مسابقه (حداقل یکی، می‌توان چند مورد نوشت) و در صورت تمایل، نام مسابقه، دور مسابقه یا شماره تلاش. جریمه برای راه‌حلی که فاقد اطلاعات شناسایی باشد: ابطال تلاش (DNF). اطلاعات شناسایی می‌تواند توسط شرکت‌کننده بعد از تحویل راه‌حل، اما قبل از پایان مسابقه اضافه شود، به شرطی که این کار به تشخیص نماینده‌ WCA و زیر نظر مستقیم داور انجام گیرد. شرکت‌کننده مجاز نیست بعد از پایان محدودیت زمانی چیزی بنویسد مگر تحت نظارت داور، و هیچ تغییری در راه‌حل نباید اعمال کند. جریمه: ابطال تلاش (DNF).
        - E2c1+++) [شرح] شرکت‌کننده الزامی ندارد که نام مسابقه، دور یا شماره تلاش را روی برگه بنویسد، اما می‌تواند این کار را انجام دهد تا تیم برگزاری بتواند راحت‌تر راه‌حل‌ها را مدیریت کند.
        - E2c2) راه‌حل باید یک توالی بدون ابهام از حرکات باشد که به ترتیب نوشته شده است. جریمه برای راه‌حل مبهم: ابطال تلاش (DNF).
        - E2c2+) [مثال] نمونه‌هایی که یک توالی بدون ابهام محسوب نمی‌شوند: نوشتن چند راه‌حل مختلف بدون اینکه یکی به‌طور مشخص علامت‌گذاری شود. استفاده از نشانه‌های مبهم (مثلاً حرفی که شبیه به "B" و "R" است، اما مشخص نیست کدام است). استفاده از علامت‌های ستاره یا فلش برای حرکاتی که خارج از ترتیب نوشته‌شده باید اجرا شوند (مثلاً "درج‌ها" یا "پیش حرکات" که در متن توالی جایگذاری نشده‌اند). توالی‌ای که به‌طور خوانا به صورت خطوط متوالی نوشته نشده باشد. هر نوع ترکیب نشانه‌ای که نتوان آن را به یک توالی بدون ابهام تفسیر کرد. استثناها: اصلاحات نوشتاری کوچک (مثلاً خط زدن یک حرکت و نوشتن حرکت جایگزین بالای آن به‌طور واضح، یا نوشتن حرکات بین حرکات دیگر به‌صورت زیرنویس/بالانویس).
        - E2c2++) [یادآوری] در گذشته، نمادهای براکتی (مثلاً [r] یا [u2]) در رشته Fewest Moves مجاز بودند. اما اکنون فقط چرخش‌های مبتنی بر x، y یا z مجاز هستند (رجوع کنید به [مقرره 12a4a](regulations:regulation:12a4a)).
        - E2c3) شرکت‌کننده شایسته است با سیاه کردن/خط زدن واضح حرکاتی که قرار است حذف شوند، یا با کشیدن یک خط دور راه‌حل خود، مشخص کند که کدام حرکات قرار است بخشی از راه‌حل او باشند.
        - E2c3+) [شفاف‌سازی] اگر حرکتی به‌طور واضح خط نخورده باشد و مشخص نباشد که جزو راه‌حل است یا نه، داور شایسته است آن را یک توالی مبهم تلقی کند (رجوع کنید به [مقرره E2c2](regulations:regulation:E2c2) و [مقرره E2c2+](regulations:regulation:E2c2+)).
        - E2c4) تنها اعداد، حروف و آپوستروف به عنوان بخشی از راه‌حل شرکت‌کننده پذیرفته می‌شوند. سایر نشانه‌ها نادیده گرفته می‌شوند. راه‌حل باقی‌مانده باید فقط شامل حرکاتی باشد که دقیقاً به عنوان نشانه‌گذاری برای مکعب 3x3x3 در [مقرره 12a](regulations:regulation:12a) به‌طور دقیق تعریف شده‌اند. جریمه: ابطال تلاش (DNF).
        - E2c4+) [مثال] نمونه‌هایی از تفسیر نشانه‌هایی که در [مقرره 12a](regulations:regulation:12a) تعریف نشده‌اند: [x] شایسته است به عنوان x تفسیر شود. (R * U'، * = F2) شایسته است به عنوان R U' F2 تفسیر شود. (R U)' شایسته است به عنوان R U' تفسیر شود. R++ شایسته است به عنوان R تفسیر شود. R3' مجاز نیست.
        - E2c4++) [افزودنی] حرکاتی که همزمان آپوستروف و عدد 2 دارند شایسته است به‌گونه‌ای تفسیر شوند که گویی آپوستروف وجود ندارد (مثلاً R2' شایسته است به عنوان R2 خوانده شود).
        - E2c6) اگر شرکت‌کننده برای حرکتی که در [مقرره 12a](regulations:regulation:12a) تعریف شده، از حروف کوچک/بزرگ نادرست استفاده کند، شایسته است آن حرکت به‌عنوان حرکت صحیح در نظر گرفته شود و معتبر تلقی گردد.
        - E2c6+) [مثال] Y شایسته است به عنوان y خوانده شود. uw، و uW شایسته است همگی به عنوان Uw تفسیر شوند. r شایسته است به عنوان R خوانده شود، نه Rw.
        - E2c7) هر نوشته یا علامتی روی برگه راه‌حل که به‌وضوح جزو راه‌حل شرکت‌کننده نیست، می‌تواند به تشخیص داور نادیده گرفته شود.
        - E2c8) شرکت‌کنندگان نباید عمداً راه‌حل خود را با استفاده از حرکات یا نشانه‌های خارج از نشانه‌گذاری مجاز برای مکعب 3x3x3، یا با استفاده از حروف کوچک/بزرگ اشتباه یا هر روش دیگر، برای داوری سخت‌تر کنند. جریمه: ابطال تلاش (DNF) به تشخیص نماینده WCA.
    - E2d) نتیجه‌ شرکت‌کننده، تعداد حرکات در راه‌حل او است که با استفاده از معیار Outer Block Turn Metric محاسبه می‌شود (رجوع کنید به [مقرره 12a5](regulations:regulation:12a5)).
        - E2d1) راه‌حل شرکت‌کننده نباید بیش از 80 حرکت (شامل چرخش‌ها) باشد، وقتی که با استفاده از معیار Execution Turn Metric محاسبه می‌شود (رجوع کنید به [مقرره 12a6](regulations:regulation:12a6)). مجازات: ابطال تلاش (DNF).
    - E2e) راه‌حل شرکت‌کننده نباید مستقیماً از هیچ بخشی از توالی اسکرمبل مشتق شده باشد. مجازات: ابطال تلاش (DNF)، به تشخیص نماینده WCA.
    - E2e+) [شفاف‌سازی] شرکت‌کنندگان نباید راه‌حل خود را از هیچ بخشی از توالی اسکرمبل به دست بیاورند، و راه‌حل‌ها شایسته نیست بخش‌های مشترک قابل‌توجهی با توالی اسکرمبل معکوس داشته باشند.
    - E2e++) [مثال] نمونه‌ای از راه‌حل‌هایی که شایسته است منجر به ابطال تلاش (DNF) شوند: راه‌حل‌هایی که با همان 4 حرکت یا بیشتر از ابتدای توالی اسکرمبل معکوس آغاز می‌شوند.
        - E2e1) نماینده WCA می‌تواند از شرکت‌کننده بخواهد که هدف هر حرکت در راه‌حل خود را توضیح دهد، بدون توجه به توالی اسکرمبل. اگر شرکت‌کننده نتواند توضیح معتبری ارائه دهد، تلاش او ابطال می‌شود (DNF).
- E3) شرکت‌کننده می‌تواند از اشیای زیر در طول تلاش استفاده کند. جریمه برای استفاده از اشیای غیرمجاز: ابطال تلاش (DNF).
    - E3a) کاغذ (تامین‌شده توسط داور)، برگه راه‌حل (تامین‌شده توسط داور)، تصویر اسکرمبل آن تلاش (که ممکن است روی کاغذ یا برگه راه‌حل چاپ شده باشد) و خودکار/مداد یا مشابه آن (تامین‌شده توسط داور یا در صورت تمایل، توسط خود شرکت‌کننده).
    - E3b) مکعب‌های 3×3×3 (حداکثر 3 عدد، تامین‌شده توسط خود شرکت‌کننده) که پیش از شروع تلاش باید شرایط ذکر شده در [ماده 3](regulations:article:3) را داشته باشند.
    - E3b+) [شفاف‌سازی] پازل‌ها لازم نیست در ابتدای تلاش حل‌شده باشند.
    - E3c) برچسب‌ها (تامین‌شده توسط خود شرکت‌کننده).
    - E3d) کرنومتر یا ساعت (تامین‌شده توسط خود شرکت‌کننده) برای پیگیری زمان سپری‌شده، در صورتی که توسط نماینده WCA تایید شود.
    - E3d+) [شفاف‌سازی] هر کرنومتر یا ساعتی که توسط شرکت‌کننده استفاده می‌شود نباید هیچ قابلیتی داشته باشد که در یافتن راه‌حل به او کمک کند.
    - E3d++) [شفاف‌سازی] شرکت‌کنندگان شایسته نیست کرنومتر یا ساعت شخصی خود را به‌عنوان زمان رسمی در نظر بگیرند و باید راه‌حل خود را زمانی تحویل دهند که داور اعلام می‌کند "توقف".
    - E3e) سایر ابزارهای غیرالکترونیکی که برتری ناعادلانه ایجاد نکنند، به تشخیص نماینده WCA (رجوع کنید به [مقرره 2i1](regulations:regulation:2i1)).
    - E3f) ابزارهای پاک‌کردن علامت‌گذاری‌ها (تامین‌شده توسط خود شرکت‌کننده)، مانند لاک غلط‌گیر، نوار اصلاح یا پاک‌کن.
- E4) نماینده WCA می‌تواند راه‌حل‌ها را منتشر کند (مثلاً عکس از برگه‌های نتایج یا نسخه تایپ‌شده راه‌حل‌ها).
- E5) شرکت‌کننده نباید با هیچ‌کس جز نماینده WCA یا داور ارتباط برقرار کند. این ارتباط شایسته است صرفاً درباره مقررات WCA باشد و شرکت‌کننده نباید در پیدا کردن راه‌حل کمکی دریافت کند. جریمه: ابطال تلاش (DNF).
- E6) یک شرکت‌کننده می‌تواند به یک تلاش در حال انجام 3×3×3 Fewest Moves بپیوندد، به تشخیص نماینده WCA. استثنا: در موارد زیر شرکت‌کننده نباید اجازه ورود به تلاش در حال انجام را داشته باشد:
    - E6a) اگر شرکت‌کننده قبلاً تلاش خود را به پایان رسانده باشد (رجوع کنید به [مقرره E2b+](regulations:regulation:E2b+)).
    - E6b) اگر تلاش در مسابقه‌ای با چند مکان فیزیکی مختلف برگزار شود (یعنی، "مسابقات هم‌زمان 3×3×3 Fewest Moves").
    - E6c) اگر هرگونه خطر وجود داشته باشد که اطلاعات اسکرمبل به شرکت‌کننده‌ای که قصد ورود دارد، منتقل شده باشد.


## <article-H><multiple-blindfolded><multipleblindfoldedsolving> ماده H: حل چندگانه چشم‌بسته

- H1) رویه‌های استاندارد حل چشم‌بسته طبق آنچه در [ماده B](regulations:article:B) (حل چشم‌بسته) توضیح داده شده است دنبال می‌شوند. مقررات اضافی که جایگزین رویه‌های متناظر در [ماده B](regulations:article:B) می‌شوند در ادامه بیان شده‌اند.

- H1+) [افزودنی] اگر در طول یک تلاش مشخص شود که یک پازل دارای اسکرمبل تکراری است، به تشخیص نماینده WCA، آن پازل می‌تواند با یک توالی اسکرمبل متفاوت مجدداً اسکرمبل شود.
    - H1a) پیش از شروع تلاش، شرکت‌کننده باید تعداد پازل‌هایی (حداقل ۲ پازل) را که قصد دارد تلاش کند، به تیم برگزاری اعلام کند.
        - H1a1) شرکت‌کننده مجاز نیست پس از اعلام تعداد پازل‌ها به تیم برگزاری، آن را تغییر دهد.
        - H1a2) شرکت‌کننده می‌تواند درخواست کند تعداد پازل‌های انتخابی او تا زمانی که همه شرکت‌کنندگان تعداد خود را اعلام نکرده‌اند، محرمانه باقی بماند. پس از اعلام همه شرکت‌کنندگان، این اطلاعات عمومی می‌شود (مثلاً یک شرکت‌کننده می‌تواند پیش از شروع تلاش، تعداد پازل‌های سایر شرکت‌کنندگان را بپرسد).
        - H1a3)  پیش از تلاش، پازل‌های اسکرمبل‌شده باید در حالی که به‌طور کامل پوشیده هستند، با جهتی دلخواه روی میز قرار داده شوند. این پازل‌ها شایسته است در شکلی نزدیک به مربع چیده شوند و شایسته نیست روی هم قرار بگیرند (مثلاً 8 پازل شایسته است در 2 ردیف 3تایی و 1 ردیف 2تایی و فقط در یک لایه چیده شوند).
    - H1b) اگر شرکت‌کننده کمتر از 6 پازل را تلاش کند، محدودیت زمانی برابر با 10 دقیقه ضربدر تعداد پازل‌ها خواهد داشت. در غیر این صورت، محدودیت زمانی 60 دقیقه است.
    - H1b+) [افزودنی] به تشخیص نماینده WCA، شرکت‌کننده می‌تواند به تلاشی در حال انجام بپیوندد. در این حالت، محدودیت زمانی او برابر با زمان باقی‌مانده خواهد بود (یعنی، او باید همزمان با رسیدن سایر شرکت‌کنندگان به محدودیت زمانی، تلاش خود را پایان دهد). استثنا: شرکت‌کننده نمی‌تواند به تلاشی بپیوندد اگر هر یک از شرکت‌کنندگان تلاش خود را به پایان رسانده باشند یا اگر خطر افشای اطلاعات مربوط به اسکرمبل برای او وجود داشته باشد.
        - H1b1) شرکت‌کننده می‌تواند در هر زمانی پایان حل را اعلام کند. اگر محدودیت زمانی به پایان برسد، داور تلاش را متوقف کرده و همان لحظه نتیجه مشخص می‌شود؛ محدودیت زمانی تلاش به عنوان زمان ثبت‌شده لحاظ می‌گردد.
        - H1b1+) [یادآوری] تلاش به دلیل رسیدن به محدودیت زمانی ابطال نمی‌شود، به دلیل استثناهای مربوط به 3x3x3 Multi-Blind (رجوع کنید به [مقرره A1a4](regulations:regulation:A1a4) و [مقرره A1a5](regulations:regulation:A1a5)).
        - H1b1++) [افزودنی] داور می‌تواند اجازه دهد شرکت‌کننده به‌طور غیررسمی ادامه دهد، اما تلاش باید ابتدا متوقف و بر اساس مقررات به‌طور کامل داوری شود.
    - H1d) جریمه‌های زمانی برای پازل‌های تلاش‌شده، به‌صورت تجمعی اعمال می‌شوند.
    - H1d+) [مثال] مثال: فرض کنید یک شرکت‌کننده 10 مکعب را تلاش کند، با زمان 59:57 تلاش را متوقف کند و دو جریمه زمانی داشته باشد. نتیجه نهایی برابر است با 59:57 + 2×2 = 60:01 (همچنین رجوع کنید به [مقرره A1a5](regulations:regulation:A1a5)).
    - H1d++) [مثال] مثال: فرض کنید یک شرکت‌کننده 10 مکعب را تلاش کند، داور در 60 دقیقه او را متوقف کند و تلاش شامل دو جریمه زمانی باشد. نتیجه نهایی برابر است با 60:00 + 2×2 = 60:04.
    - H1e) شرکت‌کننده در طول مرحله حفظ کردن مجاز به اجرای هیچ حرکتی بر روی یک یا چند پازل نیست. جریمه: ابطال تلاش (DNF). استثنا: این پازل‌های تکی می‌توانند به تشخیص نماینده WCA در پایان تلاش به‌عنوان "حل‌نشده" محسوب شوند، به جای آنکه کل تلاش ابطال شود.
- H2) شرکت‌کننده می‌تواند به تشخیص نماینده WCA، پوششی مسطح (مثلاً یک مت یا پارچه) برای سطح میز فراهم کند. اگر چنین قصدی داشته باشد، باید این درخواست را همزمان با اعلام تعداد پازل‌ها ارائه کند (رجوع کنید به [مقرره H1a](regulations:regulation:H1a)).
